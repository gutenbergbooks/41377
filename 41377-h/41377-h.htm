<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Rafaella, di Silvio Pellico
 </title>
 <style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}
hr.mid {width: 50%;}
hr.minor {width: 20%;}

p {margin-top: .5em; margin-bottom: 0em; line-height: 1.2;}
.center {text-align: center; text-indent: 0;}
.title {text-align: center; font-size: 110%; padding-top: 2em; padding-bottom: 2em;}

div.titlepage {text-align: center; margin: 0 5%; padding-top: 2em; padding-bottom: 3em; page-break-before: always; page-break-after: always;}
div.verso {text-align: center; padding-top: 2em; font-size: 95%;}
div.somm {page-break-before: always; page-break-after: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-bottom: 2em;}
h2 {font-size: 140%; margin-bottom: 2em;}

a.tag {vertical-align: .3em; font-size: .8em;
  text-decoration: none; padding-left: .1em; line-height: 0em;}
div.footnotes {page-break-before: always; font-size: 90%; padding-top: 3em; padding-bottom: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; left: 95%; clear: left; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.pad4 {margin-top: 4em;} /* spazio vert */
.pad2 {margin-top: 2em;}

.small {font-size: 85%;}
.large {font-size: 115%;}
.x-large {font-size: 130%;}
.g {letter-spacing: .2em; margin-left: .2em;}
.smcap {font-variant: small-caps;}

table {margin: auto;}
#indice {width: 80%; line-height: 1em;}
#indice td.pag {text-align: right; vertical-align: bottom; white-space: nowrap;}

div.boxed {border: 2px solid black; padding: 1em; margin-top: 1em; margin-bottom:3em; margin-left: 5%; margin-right: 5%;} /* testo incorniciato */
div.boxed p {margin-left: 1.5em; text-indent: -1.5em; font-size: 95%;}

#coverpage {text-align: center; margin: 2em auto;}
.figcenter {text-align: center; margin: 0 auto; padding-top: 2em; padding-bottom: 2em; page-break-inside: avoid; max-width: 460px;}
p.caption {font-size: 95%;}

.tnote {background-color: #F5F5DC; color: #000; padding: 1em 1em 2em 1em;
  margin: 1em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}
#corr {margin: 1em auto; line-height: 1em; font-size: 90%;}
#corr td.np {text-align: right; padding-right: .2em;}

.poem {text-align: left; font-size: 95%; margin: 1.5em 10%;}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}

    </style>
  </head>
<body>

<div id="coverpage">
  <img src="images/cover.jpg" width="380" height="600" alt="Copertina" />
</div>

<div class="titlepage">

<h1>
RAFAELLA
</h1>

<p>
<span class="g large">ROMANZO POSTUMO</span><br />
<br />
DI<br />
<br />
<span class="x-large">SILVIO PELLICO</span>
</p>

<p class="pad4">
<b>MILANO</b>
</p>

<p>
GIOVANNI GNOCCHI EDITORE
</p>

<p>
1879.
</p>
</div>

<div class="figcenter"><a id="f4"></a>
  <img src="images/4.jpg" width="460" height="600" alt=""
  />
<p class="caption">Un dardo colpì gravemente il conte di Biandrate, il quale cadde
di cavallo. — Pag. 56.</p>
</div>

<div class="verso">

<hr class="mid" />

<p class="x-large">
RAFAELLA
</p>

<p class="pad2">
<span class="g">ROMANZO POSTUMO</span><br />

DI<br />

<span class="large">SILVIO PELLICO</span>
</p>

<p class="pad2">
TORINO<br />
<span class="small">COLLEGIO DEGLI ARTIGIANELLI — TIP. E LIB. S. GIUSEPPE</span><br />
<i>Corso Palestro, N. 14.</i>
</p>

<hr class="mid" />

</div>

<div class="somm">

<p class="title">
INDICE
</p>

<table id="indice" summary="Indice">
 <tr>
  <td>La Manumissione</td> <td class="pag">Pag. <a href="#manumissione">1</a></td>
 </tr>
 <tr>
  <td>Il Rapimento</td> <td class="pag"><a href="#rapimento">16</a></td>
 </tr>
 <tr>
  <td>La lieta novella</td> <td class="pag"><a href="#novella">30</a></td>
 </tr>
 <tr>
  <td>L'Assedio</td> <td class="pag"><a href="#assedio">44</a></td>
 </tr>
 <tr>
  <td>La Resa</td> <td class="pag"><a href="#resa">52</a></td>
 </tr>
 <tr>
  <td>La Distruzione di Milano</td> <td class="pag"><a href="#distruzione">70</a></td>
 </tr>
 <tr>
  <td>La pia Imperatrice</td> <td class="pag"><a href="#imperatrice">78</a></td>
 </tr>
 <tr>
  <td>Ottolino</td> <td class="pag"><a href="#ottolino">92</a></td>
 </tr>
 <tr>
  <td>La Lega Lombarda</td> <td class="pag"><a href="#lega">108</a></td>
 </tr>
 <tr>
  <td>La pace di Venezia</td> <td class="pag"><a href="#pace">127</a></td>
 </tr>
</table>

<hr class="minor pad2" />
</div>

<div class="chapter">
<h2><a id="manumissione"></a>
CAPO I.<br />
<span class="small"><i>La Manumissione.</i></span>
</h2>

<p>
Nell'anno 1160 vivea in Saluzzo un arimanno<a class="tag" id="tag1" href="#note1">[1]</a>
per nome Berardo della Quercia, il quale godea da
lungo tempo tal grazia del suo signore, Marchese
Manfredo, che sarebbe quasi potuta dirsi amicizia.
Berardo, sfuggendo gli onori della corte e stando ordinariamente
nei suoi campi, venia visitato dal Marchese
e consultato sopra molti capi del suo governo:
tanto era noto il retto animo ed il senno di quel buon
suddito, per nobili prove ch'egli spesso ne avea date;
e tanto a far pregiare simili doti giovava la sua singolare
modestia.
</p>

<p>
Giunse fino ai principii della vecchiaia senza patire
gravi sciagure; ma egli avea partecipato alle altrui,
come se fossero sue, e quindi il cuore non gli si era
indurato dalla prosperità. Giovanna sua moglie, di
nascita egualmente umile, ma di spiriti gentili, avealo
fatto padre di più figliuoli. Due soli rimaneano,
Eriberto e Rafaella; quello in età di oltre vent'anni
<span class="pagenum"><a id="Page_2"></a>[2]</span>
e questa di sedici. Gli altri erano stati mietuti dalle
guerre di Cuneo; villaggio allora di poco antica fondazione,
ma che già prendeva aspetto di città, e tutto
composto di ardimentosi, che voleano vivere a popolo,
a guisa di Asti e di altre città italiane.
</p>

<p>
Il favore del Marchese non redimeva Berardo dal
poco pregio, in cui il più de' Baroni, in cuor loro,
teneanlo; perchè semplice arimanno; ed era anzi cagione
che alcuni lo abborrissero.
</p>

<p>
Fra questi annoveravasi Villigiso, signore di Mozzatorre,
uomo prode, ma d'anima abbietta; il quale
abborriva Berardo particolarmente, perchè questi l'aveva
fatto stare a segno, alcuni anni addietro, quando,
trovandosi entrambi ad una festa di nozze campestri,
Villigiso s'era arrogata una famigliarità insolente colla
sposa. Il marito erasi adirato e Villigiso l'avea percosso.
Dove Berardo, non solo difese arditamente que'
contadini e costrinse il temerario a ritirarsi; ma accusati
quelli da Villigiso, Berardo sostenne la loro innocenza,
e fu cagione che Manfredo pubblicasse una
legge che tutelava sotto gravi pene, i matrimonii de'
villici contro l'audacia de' Baroni. Dopo alcun tempo
di lontananza dalla corte di Saluzzo, Villigiso fu rimesso
in grazia; e benchè trattando poi con Berardo,
mostrasse di non serbar memoria dello smacco ricevuto
e desse anzi vista di condannare i proprii torti
della gioventù, pure segretamente abborrivalo e meditava
vendetta.
</p>

<p>
Per mala ventura accadde, che il segretario di Villigiso,
frugando in carte dimenticate da molti anni,
trovò un documento, il quale indicava che Berardo
della Quercia avea avuto per avo un servo del barone.
Notavasi che questo servo era fuggito nella gioventù,
<span class="pagenum"><a id="Page_3"></a>[3]</span>
avendo un bambino chiamato Iseppo; il quale, per
testimonianza di molti, preso il mestiere dell'armi, era
ito a combattere pel sepolcro del Salvatore. Il segretario
poi si ricordò d'avere inteso dire che Berardo
fosse figliuolo d'un crociato, posatosi già vecchio in
Saluzzo. Prese maggiori informazioni, ed accortosi del
fatto, il segretario diè di ogni cosa contezza al barone.
</p>

<p>
Come prima questi vide il documento ed ebbe esaminate
le prove, che poteansi avere dell'identità del
servo fuggito e dell'avo di Berardo, egli tenne per
fermo il suo trionfo di prostrare a' suoi piedi quest'infelice
con tutta la sua famiglia. Mosse dunque con
questo intento a Saluzzo, e palesati i suoi diritti al
Marchese, dimandò giuridicamente il nipote del servo
fuggito.
</p>

<p>
Manfredo era scrupoloso osservatore della giustizia,
e non l'avrebbe violata se anche si fosse trattato del
proprio figlio. Egli fece venire Berardo in giudizio
e mostrogli il documento e le testimonianze, questi
confessò d'avere avuto per padre il crociato Iseppo;
di che egli fu posto in balìa di Villigiso. Secondo le
leggi di quei tempi, chi usurpava la libertà o godea
libertà usurpata da' suoi maggiori, era quasi reo
d'un furto, e niun potente, senza acquistar fama di
tiranno, avrebbe potuto sottrarlo al dominio del padrone
che lo richiedesse. La scoperta di tali usurpazioni
di libertà non era avvenimento raro e se ne
leggono parecchi esempii nella storia di quei tempi.
I servi fuggiti ripatriavano talvolta in vecchiaia, attratti
dall'amore del luogo natio, o dopo di loro ripatriavano
i figliuoli, con fiducia d'impunità che non
era sempre irragionevole. Giacchè dove trattasi di
cose o persone non illustri, pochi traslocamenti, pochi
<span class="pagenum"><a id="Page_4"></a>[4]</span>
intervalli, poche vicende oscure, sfuggite all'occhio
altrui, bastano spesso a fare smarrire la cognizione
dell'origine e a farne attribuire una diversa
dalla vera. Tali ragionamenti avevano ispirato fiducia
al crociato Iseppo: e la fiducia doveva essere naturalmente
ancor maggiore in Berardo.
</p>

<p>
Ecco dunque un'onesta famiglia caduta nell'obbrobrio!
Ma se Manfredo, per non ledere il diritto del
barone suo vassallo, avesse abbandonato l'uomo che
egli onorava ed al quale era avvinto da gravi debiti
di gratitudine sarebbe stato un mostro; e tale non
era. In Saluzzo, nel suo territorio, ne' vicini marchesati,
non sussurravasi più d'altro che dell'infelice
sorte di Berardo. Il volgo che, durante la sua prosperità,
non ristava dall'invidia e lo malignava, ora
non ricordavasi più se non delle sue virtù e lo compiangea.
Di che ai mercati di Saluzzo affluiva gente
dai luoghi vicini e lontani, non tanto per comperare
e vendere quanto per udire se le sventure di Berardo
non avessero qualche riparo.
</p>

<p>
Brulicava di popolo, in uno di tai giorni, la piazza
di Saluzzo, e si udivano da ogni lato frapporsi al grido
del prezzo delle merci e alle altre voci di mercato i
nomi di Berardo, di Giovanna, di Rafaella, d'Eriberto.
Centinaia d'oratori di eguale facondia e tutti poco
informati declamavano senza gran fatto sentirsi a
vicenda, trasformavano i desiderii e i presentimenti
in realtà, narravano stravaganze, che nulla avevano
che fare con quel fatto, fuorchè nutrire l'universale
cordoglio. Questi veniva contradetto da quello, contendevano,
s'ingiuriavano, ed invocavano per testimonio
chi il vicino, che nulla non sapea di meglio,
chi l'astrologo che disceso con gravità dal banco,
<span class="pagenum"><a id="Page_5"></a>[5]</span>
s'offriva di dar lume alle parti altercanti. Gl'interrogati
decidevano la questione con nuove congetture
e nuove favole, rimanendo ognuno sempre più
all'oscuro di quanto tutti bramavano sapere.
</p>

<p>
— Berardo è di schiatta libera quanto la mia (urlava
uno); e lo calunnia atrocemente chi lo vuole d'origine
vile. Io conobbi suo padre quando tornò di Terra
Santa; il nostro marchese Bonifacio, di gloriosa memoria,
ve l'avea mandato fra gli arimanni capitanati
da suo fratello.
</p>

<p>
— Ed io non dissi essere stato lui ciurma di schiavi
(gridava un altro); bensì che Berardo non sarebbe
stato giudicato servo di Villigiso, se ciò non fosse
ben provato.
</p>

<p>
— Provato un fico! vi dico io. Il Marchese è uomo;
e quantunque savio come suo padre potrebb'essere
ingannato.
</p>

<p>
— Sì! ingannato! Eh! che non si può errare,
quando non si tratta di niente più in là dell'avo di
un cristiano. È vero che il crociato generò qui nella
vecchiaia il povero Berardo, e che il crociato era pur
nato di padre vecchio; è vero che questi era fuggito
nell'infanzia e che lo avevano creduto affogato nel
Chiusone o nel Pollice, e che niuno ponea più mente
a quella schiatta di servi. Ma quando il diavolo disseppellisce
carte, che per disgrazia, serbano memorie
in forza delle quali una famiglia onesta dee precipitare
nella sventura, e quando l'infallibilità di quelle
carte è accertata dai dottori, chi può dubitare del
giudizio che ne viene pronunciato?
</p>

<p>
— Chi può dubitarne? Io! io che so quai brutti
giuochi facciano talora, non so s'abbia a dire le apparenze,
o il diavolo! I registri delle famiglie de' servi
<span class="pagenum"><a id="Page_6"></a>[6]</span>
non si possono inventare, lo riconosco; e la pergamena
dissotterrata sarà bella e buona per mostrare
quali antenati abbia avuti il servo che s'affogò, o
fuggì. Ma niuna pergamena palesa se quel servo sia
piuttosto fuggito che affogato. Si acquistasse pure
certezza della sua fuga, quasi un secolo dopo, allorchè
i vermi avrebbero potuto mangiarlo venti volte;
come volete che si dimostrino i viaggi da lui fatti,
e si sappia che un tale, il quale anco è cenere da
gran tempo, era suo figlio?
</p>

<p>
Sebbene questi e simili discorsi mostrassero la libertà
del popolo nel discorrere del suo principe; non
v'era però germe d'odio contro di lui, nè la minima
diffidenza della sua equità: giacchè il marchesato
(all'eccezione di Cuneo) riposava fedelmente nell'abitudine
dell'obbedienza. Per quanto i mercati fossero
romorosi e vi s'agitassero diversi contrarii pareri,
niuna ombra ne prendeva il governante, niun notevole
scandalo ne sorgeva nei governati. Pochi birri
moveano su e giù per la piazza, non solleciti di far
badare alla loro presenza, se non quando avvenissero
gare di bastoni e di coltelli o si gridasse: al ladro!
</p>

<p>
Infatti, mentre fervea la multiplice conversazione
accennata, ecco un suono di tromba sotto il portico
doppio, e tutti volgersi rispettosi a quella parte. Un
banditore facea sventolare la bandiera marchionale
per intimare silenzio; e già niuno più zittiva. Tornò
a sonare la tromba prolungamente, e tutti giubilarono,
perocchè quel segno annunziava la discesa del
Sire dal castello e qualche provvedimento che egli
venisse a dare al cospetto del popolo.
</p>

<p>
Il portico doppio era un palazzo presentante due
ordini d'arcate l'una sull'altra. Giunti dal castello
<span class="pagenum"><a id="Page_7"></a>[7]</span>
il Marchese, la Marchesa, il loro figlio e numerosa
comitiva, salirono sull'arcata superiore, e s'assisero
nei proprii seggi, a vista di tutto il popolo. Qual fu
la generale maraviglia quando, dopo aver fissato gli
occhi sui personaggi seduti, si potè discernere, in
un folto gruppo d'uomini e donne del seguito che
stavano in piedi l'infelice Berardo, la moglie ed i figli.
</p>

<p>
— Come lassù? che vuolsi far di loro? Guardatelo
là quel valentuomo! non umile più di prima, perchè
era già tanto! non vergognoso, perchè e qual colpa
ha egli commessa? non corrucciato, perchè chi mai
amò al pari di lui il prossimo, compresi i nemici?
E la buona Giovanna! E quell'angelica creatura di
Rafaella? Ed Eriberto?
</p>

<p>
Queste ed altre esclamazioni, levatesi a un tratto
da tanti petti, suonarono per l'aria, con quella specie
di vibrazione che, agli orecchi degli uomini esperti
di tali scene, indica animi commossi da affetti penosi,
ma benevoli. Perocchè i bisbigli della moltitudine,
sebbene composti di sillabe indistinte, hanno come
la voce d'una persona individua, diversi caratteri,
secondo la diversa passione che li suscita. Berardo
capì; e levò gli occhi al Cielo. Le due donne capirono
parimente, e nulla espressero all'altrui guardo,
ma sotto i loro veli una segreta lagrima accompagnò
l'atto di grazie che offrivano a Dio.
</p>

<p>
Il banditore ripigliò la tromba, e fe' di nuovo il
cenno del silenzio. Allora Guglielmo di Manta, notaio
del palazzo, s'accostò alla ringhiera con ampia
carta in mano e lesse in quel grossissimo latino, che
allora tutti intendevano, quanto segue:
</p>

<p>
«Nell'anno dell'incarnazione del Signore mille
cento sessanta, terzo delle calende di Giugno, indizione
<span class="pagenum"><a id="Page_8"></a>[8]</span>
eccetera. Io Manfredo, figlio del fu Marchese
Bonifacio di buona memoria, dissi, presente ai presenti;
Berardo della Quercia essendo stato generato
da Iseppo, il quale fu generato da Antonio il quale
era servo de' signori di Mozzatorre, come consta dal
documento prodotto, ecc. ed esaminato, ecc. ecc. e
dalla confessione di Berardo medesimo......
</p>

<p>
— Dalla confessione di Berardo medesimo! mormorò
il popolo, con istupore e pietà.
</p>

<p>
Il notaio, udendo quel romore agitò in aria la carta;
il banditore ripetè il cenno, e la piazza tornò ad ammutolire.
</p>

<p>
Ma troppo molesto sarebbe al lettore l'udire tutto
intero il capolavoro di Guglielmo di Manta. Que'
che l'udirono dalla sua bocca erano più pazienti di
noi; e nondimeno lo interruppero tratto tratto con
sbadigli, per isfogare così l'ingenito bisogno di varietà
che è nell'uomo. In quel documento diceasi
dunque che Berardo e tutta la sua famiglia, essendo
servi del Sire Villigiso di Mozzatorre, questi era stato
richiesto dal Marchese di venderglieli, e che l'accordo
era seguito, mediante la cessione che Manfredo facea
a Villigiso d'alcuni campi e di parecchi diritti colla
giunta della somma di trecento genuine.
</p>

<p>
Manfredo inoltre dichiarava che l'acquistato servo
Berardo gli s'era in molte occasioni mostrato zelante
della sua gloria e pieno di sapienza; e che perciò
esso Manfredo non volea, coll'opprimere sì degno
uomo, meritarsi la dannazione eterna. Quindi proseguiva:
«Io vostro signore, o Berardo, o Giovanna
moglie sua, ed Eriberto e Rafaella figli loro, e tutta
la futura discendenza di Berardo, mosso da benevolenza
e da debito, statuisco essere voi <i>liberos et absolutos
<span class="pagenum"><a id="Page_9"></a>[9]</span>
iuxta legem ab omni vinculo servitutis</i>; e
statuisco esservi conceduto, in grazia della vostra
libertà, ogni acquisto vostro, tanto per quel che avete,
quanto per quel che potrete avere, ecc., e che <i>sicut
cives romani</i> abbiate le porte aperte, ecc., <i>et licentiam
eundi et abitandi ea parte mundi qua volueritis</i>. Infine,
o mio Berardo e voi famiglia di questo giusto,
<i>ad recordationem huius libertatis et amoris mei, concedimus
vobis tres petias terrae iuris nostri......</i> Vi
concediamo tre pezzi di terra di nostro diritto, confinante
coi campi che già possedete lungo il Po, ecc.
<i>Prima petia habet sex iornatas optimas ad celoyram</i><a class="tag" id="tag2" href="#note2">[2]</a>.
La prima pezza contiene sei giornate ottime per
l'aratro, e va dal fiume fino all'antico Olmo detto di
Carlomagno, seguendo ivi il ruscello, ecc. la seconda
contiene sei giornate di bosco, ecc., e la terza due di
vigna.»
</p>

<p>
Non occorre narrare che alle parole: <i>Statuisco esser
voi liberi</i>, il popolo fece tanto schiamazzo, che bisognò
ricorrere alla tromba ed alla bandiera. Ma l'efficacia
della tromba e della bandiera mal poteano reprimere
i Viva Manfredo! Viva il nostro buon signore! Convenne
al notaio rassegnarsi, e leggere quindi innanzi
a brani ed a saltelli, ne' piccioli intervalli, in cui il
popolo avea la compiacenza di ascoltare.
</p>

<p>
Finita la lettura, il Marchese discese dal seggio
per firmare l'istromento, Berardo poi, con tutta la
sua famiglia, essendosi avanzato per onorarlo, quegli
non permise la genuflessione e li condusse verso la
Marchesa, la quale alzatasi abbracciò amorevolmente
le due donne.
</p>

<p>
<span class="pagenum"><a id="Page_10"></a>[10]</span>
Sottoscrisse pure, nascondendo i suoi fremiti, Villigiso,
e firmaronsi come testimonii i seguenti fratelli
di Manfredo: Guglielmo di Busca, Anselmo di
Ceva, Bonifacio di Cortemiglia, Enrico di Savona,
Oddone Boverio di Loreto. Ultimo firmossi il notaio
<i>Willelmus de Manta</i>.
</p>

<p>
I <i>viva</i> allora non ebbero più freno. Dalle botteghe,
da' poggiuoli, dalle finestre, tutti coloro che aveano
qualche tromba, o flauto, o piffero, o piva, o liuto,
o tamburo, o campanella, si diedero spietatamente a
suonare. Per alcuni minuti fu una musica infernale;
finchè tutto quell'orribile caos si mutò, a poco a poco,
in un certo ordine non ingrato; perocchè ogni sonatore
s'accordò al generale prorompere della volgarissima
canzone, con cui soleasi dalla moltitudine far
plauso ai suoi signori.
</p>

<div class="poem">
<p>Laus et honor Manfrido de Vasto,</p>
<p class="i2">  Filio quondam</p>
<p class="i2">  Bonifacii;</p>
<p class="i2">  Che vuol leve sul popolo il basto.</p>
<p class="i2">  Onde portans</p>
<p class="i2">  Domnum carum</p>
<p class="i2">  Trotti e ragghi di gioia e d'amor.</p>
<p>Quoniam, quando il bastone ed il basto</p>
<p class="i2">  Cruciant pellem,</p>
<p class="i2">  Cruciant ossa,</p>
<p class="i2">  L'infelice dall'omero guasto</p>
<p class="i2">  Male ragghiat,</p>
<p class="i2">  Malo trottat,</p>
<p class="i2">  E il bussante rovescia talor.</p>
</div>

<p>
Intanto che il rozzo inno dilettava o assordava gli
orecchi, il drappello signorile con tutto il seguito
<span class="pagenum"><a id="Page_11"></a>[11]</span>
calò al basso, e con istento avviossi alla chiesa di
S. Chiaffredo, fendendo a mala pena la calca. Entrati
tutti in chiesa, e locatisi nei banchi, uscì un
Sacerdote a celebrar Messa. Il Vangelo dicea la guarigione
dell'infermo che non potea gettarsi nell'acqua
salutare di Betsaida, quando l'Angelo del Signore
scendea ad agitarla. Voltosi allora il Sacerdote agli
astanti predicò: «Era forse l'infermo di Betsaida
così bruttato d'iniquità, che non meritasse di venire
aiutato da alcuno? Anzi è da credere che fosse giusto;
giacchè Dio vedendolo abbandonato da tutti gli uomini,
mosse egli stesso per consolarlo e guarirlo. Miseri
i potenti che non ascoltano la voce di Dio, la
quale grida in tutte le umane coscienze: abbi rispetto
alla sventura! perchè è il patrimonio di Adamo e
de' suoi figli! Ma a noi, o Saluzzesi, toccò un potente
che dobbiamo benedire. Il suo maggiore desiderio
è d'adoperarsi a vantaggio degli oppressi. Il
fulmine caduto sulla onesta casa di Berardo, non gli
fe' crollare il capo e dire: È giudizio di Dio! Egli
abbassò il capo con dolore e disse: Qual è il giudizio
di Dio su di me? Ed intese che il giudizio di Dio
era: Soccorri all'afflitto! E gli soccorse; e quelli
che erano precipitati senza colpa nella servitù, vennero
redenti: i meritevoli d'onore, vennero onorati...»
eccetera, eccetera.
</p>

<p>
Terminata la Messa, Manfredo confermò dinanzi
all'altare le manumissioni de' servi, in questo modo.
Li fece passare dalla mano di Villigiso a quella d'altr'uomo
libero e dalla mano di questo a quella d'un
terzo, poi dalla mano d'un terzo alla propria. Egli
condusse allora la graziata famiglia alla porta della
chiesa, e disse, accennando le diverse vie della piazza:
<span class="pagenum"><a id="Page_12"></a>[12]</span>
«Berardo, Giovanna, Eriberto, Rafaella, io vi ho
statuiti liberi: ecco le vie che conducono ai quattro
venti; avete potestà di andare ovunque v'aggradi».
Berardo tornò all'altare dicendo: «La nostra prima
via sarà quella che conduce al Padre delle misericordie».
Ivi il Marchese, e la Marchesa e il loro
figlio parteciparono coi servi liberati al mistico pane,
che affratella tutti i credenti.
</p>

<p>
Non occorre che descriviamo la rabbia di Villigiso.
Straniero ad ogni generosità, non previde che il
marchese gli avrebbe chiesto in grazia la vendita
de' servi, affine di manometterli. Ora questa richiesta
gli era stata fatta in presenza di dame e di cavalieri,
al cui parere, egli ricusandola, sarebbe stato villano,
inoltre, come vassallo ch'egli era bisognoso di protezione,
niuna onorevole proposta del suo signore
avrebbe avuto ardire di respingere.
</p>

<p>
Splendido convito fu dato nel castello per sì lieto
avvenimento: le sale erano addobbate di magnifici
arazzi e di serti di fiori. Ma la sala delle mense era
decorata specialmente di un fregio carissimo in que'
secoli guerrieri, cioè di copiosa collezione d'armi parte
acquistate in antiche o recenti vittorie, parte comperate
per lusso. Ad ogni desco due sole persone sedeano,
e ciascuna di queste coppie era servita da un
siniscalco e da un paggetto riccamente vestiti. Il
primo desco era quello del principe e della signora;
il secondo era quello del loro figlio con una zia, seguivano
i rimanenti zii, e zie, poi altri maggiori
personaggi, infine Berardo e Giovanna, Eriberto e
Rafaella. In altra desinavano parecchi ufficiali del
castello; ed ivi traevano a reficiarsi i trovadori e i
giocolieri negl'intervalli, in che alternamente ristavano
<span class="pagenum"><a id="Page_13"></a>[13]</span>
dal trastullare il festino signorile con suoni e
canti e mirabili destrezze d'ogni sorta.
</p>

<p>
Ai deschi illustri regnava quella spontanea famigliarità
che facilmente si genera fra pari, e fra i
nobili e signori era allora condita d'eleganza più poetica
che non fra i volgari. I poco esperti, come Eriberto
e Rafaella, stupivano il bello di tali maniere,
e s'abbandonavano, con silenzioso compiacimento, a
considerarlo e gustarlo. Anche si maravigliavano di
certa indefinibile dissonanza, che appariva ogni volta
che i cavalieri e le dame volgeano la cortese parola
agli ultimi due deschi. La parola era cortese; parea
la medesima cortesia che usavano dame e cavalieri
fra loro; eppure non era. Ma Berardo non istupiva
gran fatto nè al poetico, nè al dissonante delle due
cortesie; le quali egli conoscea da lungo tempo. Mentre
con disinvolta riverenza rispondea alle graziose
proposte de' maggiori, o con affetto coniugale e paterno
rallegrava i tre volti a lui più cari, nascondea
il cruccio che prova ogni uomo irreprensibile e veggente
ne' cuori umani, che sa di essere odiato e
sprezzato ne' giudizi secreti di più d'uno che gli
sorride. Nè ignorava come i cosiffatti avessero approffittato
de' suoi giorni d'umiliazione per deprimerlo
proditoriamente con vili calunnie.
</p>

<p>
Finito il pranzo, le mense furono tolte e nella medesima
sala, che era la più grande del castello, uno
stuolo di gente travestita rappresentò con gesto e
cantò un'istoria non meno commovente che amena,
nella quale si voleva alludere da lontano alla superata
sventura di Berardo; ma volendo meglio salvare
ogni decenza, il personaggio che ritraevalo significava
un giovane longobardo, fatto prigione da' soldati del
<span class="pagenum"><a id="Page_14"></a>[14]</span>
glorioso re Carlomagno. Supponevasi che molte menzogne
fossero state scagliate da' maligni contro l'infelice;
il quale non essendogli dato rintuzzarle, dal
fondo del suo carcere cantava, in altre parole, questo
lamento.
</p>

<div class="poem">
<p>Cadde sopra il mio capo una sventura.</p>
<p class="i2">  E il suo nome era: Fulmin di Regnante</p>
<p class="i2">  E anni di ferro in atra sepoltura.</p>
<p>Ed io non dissi il flagel tuo pesante</p>
<p class="i2">  Più che non merto; e il verme lacerato</p>
<p class="i2">  Baciò l'impronta di tue sacre piante.</p>
<p>Ma un altro ne scagliasti; e fu chiamato</p>
<p class="i2">  Stral di calunnia, e allor, gran Dio, perdona,</p>
<p class="i2">  Se di te querelossi il dementato.</p>
<p>Ed esclamai: — Non è Dio che tuona</p>
<p class="i2">  Su dalle sfere? E come va, gridai,</p>
<p class="i2">  Ch'Ei vede il giusto oppresso, e l'abbandona! —</p>
<p>Empio era il grido; ma crudele assai</p>
<p class="i2">  Più di carcere e morte è la ferita</p>
<p class="i2">  Ch'ultima venne, e se mertata, il sai.</p>
<p>Dato preda a carnefici, ogni aita</p>
<p class="i2">  Volsi dell'intelletto, onde immolata</p>
<p class="i2">  Non fosse con la mia d'altri la vita:</p>
<p>E fra tutte una! E a questa era legata</p>
<p class="i2">  L'anima mia con quanti dolci nodi</p>
<p class="i2">  Amistà far potesse inviölata.</p>
<p>Se mai speranze, se promesse o frodi</p>
<p class="i2">  Corruppero il mio cuore, al porto eterno</p>
<p class="i2">  Ch'io mai della salute non approdi!</p>
<p>Or qual fu quello spirito d'inferno</p>
<p class="i2">  Che, a miei dì più incolpati invidiando,</p>
<p class="i2">  Sacri all'odio li volle ed allo scherno?</p>
<p>E per quale incantesimo esecrando</p>
<p class="i2">  Color, che già m'amaro, all'empia voce</p>
<p class="i2">  Gentilezza e pudor misero in bando,</p>
<p><span class="pagenum"><a id="Page_15"></a>[15]</span></p>
<p>E sitibondi alla calunnia atroce</p>
<p class="i2">  Posero il labbro, e poichè furono empiuti,</p>
<p class="i2">  La riversar con ebbrezza feroce?</p>
<p>Spietati! e non doveano incerti e muti</p>
<p class="i2">  Almeno starsi, o chiedere ove indici</p>
<p class="i2">  Fossersi in me di codardia veduti?</p>
<p>E i giorni miei più lieti e più infelici</p>
<p class="i2">  Risposto avriano: — Ei non fu mai codardo! —</p>
<p class="i2">  Nè smentirli poteano i miei nemici.</p>
<p>Or chi lo stigma raderà bugiardo,</p>
<p class="i2">  Onde al mondo segnato è il nome mio?</p>
<p class="i2">  Chi mi svelle dal cor l'infame dardo?</p>
<p>Ah! dalle nubi odo risponder: — Io! —</p>
<p class="i2">  Ma quando, o sommo giudice? Deh, affretta,</p>
<p class="i2">  Sì che a me più non maledica il pio;</p>
<p>E l'amico fuggito alla vendetta</p>
<p class="i2">  Dell'aspro fato, e i figli a lui rapiti</p>
<p class="i2">  Sappian qual di me son parte diletta;</p>
<p>E il padre mio e la madre, incanutiti</p>
<p class="i2">  Per me nel pianto, alzin la fronte ancora;</p>
<p class="i2">  Chè i lor capei non fur da me avviliti</p>
<p>Nè il saran mai, per quanto oppresso io mora.</p></div>

<p>
I versi erano in qualche armonia co' pensieri di
Berardo; sebbene diverse dalle calunnie, che corrucciavano
il giovane Longobardo, fossero quelle che
egli sentia pesare sopra di sè. Villigiso se n'accorse;
perocchè vide gli occhi di Berardo ardere di magnanimo
sdegno, mirando parecchi de' circostanti, e più
se medesimo; e quelle occhiate lo conturbavano e
gli crescevano l'odio.
</p>

<p>
La rappresentazione mostrò poscia il giovane, uscito
di carcere e ritornato fra' suoi cari, ove, dimenticate
le offese de' maledici, cantò un inno di consolazione.
</p>

<p>
<span class="pagenum"><a id="Page_16"></a>[16]</span>
Tutta la favola piacque assaissimo, particolarmente
alle donne, delle quali la più intenerita era Rafaella.
Ma la sua commozione nasceva dalle tristi peripezie
del finto Longobardo, o dal fascino che spargeasi
dall'arpa, dalla voce e dal ciglio del trovadore, che
vestia quella parte? Sua madre la mirò e impallidì.
Anche il padre ed il fratello la mirarono, ma nulla
scorsero: chè solo a pupille di madre non isfuggono
i segreti delle dilette figliuole.
</p>

<p>
La brigata finalmente si sciolse. Tutte le balze e
le valli saluzzesi si rallegrarono per due giorni della
buona sorte di Berardo, per ricominciare al terzo ad
eccheggiare di nuovo delle inevitabili mormorazioni
dell'invidia, che non perdona ad alcun felice.
</p>
</div>

<div class="chapter">
<h2>CAPO II.<a id="rapimento"></a><br />
<span class="small"><i>Il Rapimento.</i></span></h2>

<p>
Non fu lunga la felicità di Berardo. I Milanesi erano
in aspra guerra coll'Imperatore Federico I, detto
Barbarossa, il quale avea deliberato di toglier loro le
franchigie, che due anni prima egli stesso avea riconosciute
per legittime. Alcune città lombarde parteggiarono
per Milano; ma altre, per antica rivalità, e
la maggior parte dei principi per debito di vassallaggio,
tenevano per Federico: il quale, insofferente d'ogni
opposizione e feroce per natura, dappertutto recava
terrore ed esterminio. Già col ferro e col fuoco
avea distrutto dalle fondamenta nobilissimi borghi ed
<span class="pagenum"><a id="Page_17"></a>[17]</span>
intere città, come Chieri, Asti e Tortona: e vago
di compiere in breve l'impresa, non cessava di chiedere
forti schiere a tutti i suoi feudatarii di Germania
e d'Italia. Di che il marchese Manfredo desideroso
di dare all'Imperatore valorosi soldati, e vago di
rimunerare il valore che Eriberto avea mostrato contro
Cuneo, inviollo in quella circostanza, capitano d'una
squadra, al campo cesareo. Ma la partenza d'Eriberto
fu cagione d'assai lagrime a' genitori e alla sorella:
la quale piangendo per la partenza del fratello tremava
pur molto per la vita d'un altro.
</p>

<p>
Questo era Ottolino, quel trovadore che rappresentò
sì bene la parte del Longobardo. Ottolino figlio d'un
guerriero oscuro di nascita, ma prode e amico già di
Berardo, era amicissimo di Eriberto: ed educato come
lui, nel monastero di Staffarda dall'egregio Abate Guglielmo.
Da lui egli aveva imparato non solo a leggere
e scrivere, due scienze rare in quel secolo, ma
ad intendere ancora il latino dei libri sacri, dalla lettura
dei quali avea ricavata un'idea elevatissima de'
doveri dell'uomo verso Dio e verso il prossimo; il che
conciliavagli la stima degli uomini gravi. Avea inoltre
imparato a sonare, cantare e poetare con grazia inimitabile,
il che lo rendeva amabile a tutti e gratissimo
nei ritrovi.
</p>

<p>
Nelle feste della Regina degli Angioli Ottolino componeva
a suo onore inni divoti; a Natale poetava,
per la cara scena del presepio, le cantiche pastorali:
nella settimana santa cantava le lamentazioni, ed a
Pasqua gli alleluia, di che i monaci di Staffarda attribuivano
sì bell'ingegno ad un favore particolare di
S. Cecilia, protettrice de' bei suoni e de' bei canti.
Ai suoni gravi dell'organo Ottolino cominciò poi ad
<span class="pagenum"><a id="Page_18"></a>[18]</span>
accoppiare le dolci armonie dell'arpa: e spesso nella
selva cantava le sciagure de' cavalieri; il che alcuni
dei monaci poco approvavano, dubitando forte che
S. Cecilia si curasse molto di ispirare tali poesie. Ma
non si scandalizzava già l'Abate che ben conosceva
il suo discepolo. Severissimo verso se stesso, egli era
indulgente ad altrui e specialmente ai giovinetti, purchè
non ne scorgesse malvagia la volontà. Permetteva
perciò ad Ottolino le canzoni cavalleresche: e sebbene
i luoghi della selva, nei quali il giovane più amava
d'arpeggiare, fossero i più cupi e quelli che aveano
fama d'essere incantati, non gli vietava di frequentarli,
e raccomandavagli di guardarsi dai ladri.
</p>

<p>
Uscito Ottolino, già da due anni, dal monastero,
avea combattuto valorosamente contro Cuneo. Suo padre,
spirando carico di ferite fra le sue braccia, gli avea
consegnato il proprio ferro e dettegli questo parole:
«Sii prode ma giusto; affinchè Dio faccia misericordia
all'anima mia». Parole che egli ricevette nel profondo
del cuore con viva credenza: sì che d'indi innanzi,
anelando alle buone e prodi azioni, avea in mente
il padre e offerivale in suffragio dell'anima sua.
</p>

<p>
Rafaella ammiravane in cuor suo la bontà e il valore
ed affliggeasi di tutti i suoi pericoli; ma quando
Ottolino mosse non più ai vicini campi di Cuneo, ma
a guerra lontana e più tremenda, fu presa di sommo
affanno. Se non che mentre ella piangea questa sciagura,
un'altra maggiore le sovrastava. Giacchè il sire
di Mozzatorre struggeasi di vendicarsi di Berardo, e
pensando che più crudele pena non potea cagionargli
che coll'offenderlo nella figliuola, pensò di rapirla;
ma rapirla in guisa che si perdesse la sua traccia, e
i sospetti non potessero cadere sopra di lui. Meditate
<span class="pagenum"><a id="Page_19"></a>[19]</span>
parecchie guise, scelse alfine la più malvagia: per
le selve e pei monti circostanti viveano sparse fiere
bande di ladroni, contro le quali s'erano spesse volte
collegati indarno i cavalieri più generosi del vicinato.
Vendeano essi l'opera, ogni volta che ne veniano richiesti
dai baroni che senza parere voleano eseguire qualche
iniquo fatto. La banda poi era composta per lo più di
servi fuggiti dai padroni e d'avanzi di Saracini<a class="tag" id="tag3" href="#note3">[3]</a>.
Villigiso dunque ne assoldò alcuni a lui noti come più
audaci e destri, e commise loro che, scesi sulle rive
del Po, ai campi di Berardo, ne incendiassero di notte
tempo la casa, e ne rapissero la figliuola in mezzo
all'agitazione ed al tumulto.
</p>

<p>
La cosa era pur troppo facile. Giacchè le abitazioni,
in quel secolo, ne' contadi e nelle piccole città non
solevano essere se non tugurii di legno, consolidati
al più da pilastri di mattoni ai quattro angoli dell'edifizio.
Le foreste poi si stendevano sì ampiamente,
che il legno non costava quasi altro che la fatica di
tagliarlo. Non è adunque a maravigliare che si preferisse
per le abitazioni il legno ai mattoni ed alle
pietre.
</p>

<p>
Di legno era pure la casa di Berardo, sebbene uomo
agiato, amato dal principe, ed influente nel governo
del paese. Simile quasi (in un ordine sociale assai diverso)
<span class="pagenum"><a id="Page_20"></a>[20]</span>
a quegli antichi magistrati romani, che reggeano
la repubblica e viveano ignari di lusso in umile
tetto, poco diverso da quello dei loro servi.
</p>

<p>
Stavano una sera raccolti in immenso stanzone Berardo,
Giovanna, Rafaella e parecchi famigli maschi
e femmine. Una lampada pendeva da nera trave nel
mezzo; un'altra illuminava l'uno degli angoli; e là
sedeano le donne filando, e favoleggiando di paladini
e di fate. Gli uomini passeggiando parlavano dei lavori
di quel giorno e di quelli del dimani. In un subito
tutti sono scossi da un grido improvviso: una parte
della casa avvampava. Tutti volano al soccorso: ma
le cure non giovano. Un fiero vento dilata le fiamme:
giacchè i ladroni aveano appunto scelta quell'ora per
profittare del vento. Porre in salvo il grano e le suppellettili
e al più qualche parte dell'edificio, è tutto
ciò che Berardo può sperare.
</p>

<p>
A pochi passi trovasi un molino ed ivi è forza di
trasportare Giovanna, la quale mezzo inferma non può
reggere a tanta ambascia, Rafaella la segue: e le misere
alle finestrelle del molino stanno alcun tempo
mirando l'orribile spettacolo, e tremando per Berardo
e pe' famigli che vedono qual sul tetto e qual su perigliose
scale, qual balzare di trave in trave, qual avventarsi
fra globi di fumo e di vampe. Quand'ecco
un uomo prorompere nel molino e grida «Giovanna!
Giovanna! venite fuori: Berardo vi chiama, soccorriamolo,
soccorriamolo!» Giovanna e Rafaella, senza
pensare ad altro escono spaventate — Dov'è? che gli
accadde? — chieggono smarrite. «È qui, è qui!» dice
il masnadiere, traendole in fretta con sè in aere accecato
di denso fumo. Dopo pochi passi, egli afferra
la giovane, la porta poco oltre ove un uomo a cavallo
<span class="pagenum"><a id="Page_21"></a>[21]</span>
presala fra le braccia svenuta, sprona e si perde nella
selva. Giovanna grida; corre qua e là; nulla scorge;
ode il lontano scalpitare del cavallo, senza nemmeno
distinguere per qual via esso galoppi. Le persone intente
a smorzare l'incendio non odono le urla della
desolata madre; la quale s'aggira delirante intorno
alla casa che divorano le fiamme. Infine alcuni dal rovinoso
tetto scorgono all'orribile riverbero delle fiamme
una donna scapigliata, e odono le sue strida. I superstiziosi
servi raccapricciarono, riputandola una fata
malefica, od una strega attizzatrice del fuoco. Ma Berardo
la riconobbe, e balzando tra fumiganti legnami
corse a lei. — «Che fai tu qui? (gridò la povera
madre) che fai tu qui? perchè non corri a salvare la
tua figliuola?» — E narrò piangendo l'avvenuto.
</p>

<p>
Rafaella era stata portata semiviva nella rocca di
Mozzatorre in Val di Vrusta, dove ne prendevano
cura due selvagge ed odiose creature, il castellano
Berto e sua moglie, che avevano avuto ordine dal
padrone che trovavasi in Saluzzo di custodirla sotto
buona guardia.
</p>

<p>
Rafaella era battuta da perigliosa febbre. I pochi
detti che uscianle dalle arse fauci dirigeansi alla madre,
or chiedendole aiuto, or promettendole di soffrir
tutto con pazienza, or pregandola di non piangere.
Lo spettacolo dell'innocenza infelice sarebbe paruto
venerando allo stesso Villigiso.
</p>

<p>
Come la fanciulla ebbe ricuperati i sensi e udì che
essa trovavasi nel castello del nemico capitale di sua
famiglia, fu presa da spavento. Guardò uno de' finestroni
della sua camera, e fu tentata di balzare da
quello e precipitarsi; ma ne la rattenne la sua pietà
verso i parenti. Una smania irresistibile di rivederli
<span class="pagenum"><a id="Page_22"></a>[22]</span>
premeala sì forte, che lusingavala, quasi presentimento
ispirato dal Cielo. Ma se questo presentimento
la tradisse? Oltre che lo stato di debolezza, in cui
giacea, la rendeva proclive ad accorre immaginazioni
di spaventi, tutto ciò che Rafaella avea veduto di
Mozzatorre, ponti, mura, fosse, cortili, scale, camere,
tutto avea impresso quel carattere d'antico decadimento
e di mal augurio, a cui facilmente si congiungono
le idee più lugubri e più tetre! Le circostanze,
la rapidità, l'agevolezza, con cui era stata rapita,
non le sembravano proprie di vicende puramente umane.
Il contrasto fra la nerezza d'animo di Villigiso
e la grazia da lei spesso ammirata nella sua persona
avea pure un certo che di mostruosamente dissonante.
Un contrasto del pari singolare essa notava fra quella
grazia di persona ed il lasciare il castello in sì lurida
bruttezza, e porvi a custodia facce così ignobili. Nel
mondo delle cose naturali, Rafaella non avea mai veduto
tali disarmonie, e solo aveale udite accennare
come opera d'inferno in racconti spaventosi.
</p>

<p>
Le si affacciava dunque continuamente il pensiero
d'uccidersi, e quasi temeva che il non obbedire a
quel pensiero fosse codardia. Ella ricordava quel
Sansone acciecato che deriso da nemici e tratto nel
Dagone s'inchinò a Dio e non all'infame idolo, e
scossa l'una e l'altra colonna fra cui stava, procacciò
la morte a sè ed a molte persone. Ricordava Eleazaro
che non temè di farsi schiacciare dall'elefante d'Antioco
per trafiggere la belva, pensando così dar gloria
a Dio, colla rovina dell'empio. Ricordava quel
seniore di Gerusalemme, il quale piuttosto che esser
soggetto a peccatori si lacerò largamente col ferro,
e salito sopra una pietra afferrò con ambe le mani
<span class="pagenum"><a id="Page_23"></a>[23]</span>
le proprie viscere e le gettò sulla turba invocando
il Dio dominatore della vita, perchè a lui la rendesse
nel regno de' giusti. Ignara del criterio onde vogliono
essere giudicati que' biblici fatti, ignara della
necessità di stare guardinghi nel trarre dagli esempii
straordinarii le norme della nostra condotta, Rafaella
s'accendeva la fantasia, giustificando in sè l'idea di
terminare la vita per fuggire da incerti e perciò più
temuti pericoli. Intanto Manfredo, sollecitato dall'imperatore
di recarsi al campo; era partito di Saluzzo
ed avea per buona ventura, imposto a Villigiso di
seguitarlo.
</p>

<p>
Questi come tutti gli scellerati, mentre cercava di
nascondere agli onesti le sue iniquità, pur s'affratellava
in ogni luogo con qualche scellerato suo pari.
Tal era un Barone pavese, il quale avea un castello
sulla riva del Ticino, entro cui commetteva e lasciava
commettere dai suoi compagni ogni sorta di tirannie.
In quel castello pensò Villigiso di far condurre, per
maggior sicurezza, la sua prigioniera. Era già a Rafaella
motivo di stupore, che passasse l'un mese dopo
l'altro senza che le fosse incolto altro danno, che la
cattività e la lontananza dai genitori. Ella ne traeva
buon augurio. Quando un mattino il rozzo castellano
Berto, zelante ed accorto esecutore di quanti delitti
imponeagli il suo signore, venne ad annunciarle che
facea d'uopo partire subito con lui, e con Tommasona
sua moglie. Stupì Rafaella, e chiese dove fosse per
esser condotta. Berto, che per aver minori impicci,
amava di averla docile per via, prese a dirle che
Villigiso, pentito del suo misfatto, lo incaricava di
ricondurla ai genitori. Del che ella sarebbesi abbandonata
al più vivo giubilo, se avesse potuto reprimere
<span class="pagenum"><a id="Page_24"></a>[24]</span>
ogni sospetto d'inganno. Mostrò nondimeno di credere;
e ad ogni modo non le spiacque di uscire dal castello,
parendole che il fuggire per via non le sarebbe stato
poi impossibile. Tommasona apparecchiò dunque in
fretta le valigie; Berto con altri tre sgherri posero
all'ordine i cavalli, e la comitiva fu in viaggio lo
stesso giorno.
</p>

<p>
Cavalcarono quattro giorni schivando sempre i luoghi
abitati; e Rafaella udiva spesso ripetersi che la
distanza era grande, e che bisognava fare diversi giri;
perchè la strada diretta era corsa dai ribelli Cuneesi
e da malandrini. Ella dicea spesso a Tommasona: — Tuo
marito non mi disse il vero: se tu lo sai, palesami,
te ne scongiuro, ove si vada. — Perchè questa,
ammaestrata da Berto, mostrò alfine di lasciarsi strappare
il segreto, e le disse che essa era difatto ricondotta
ai suoi genitori: ma che questi erano stati costretti
di mutar paese, perocchè Manfredo, pentito
d'aver liberato Berardo, avea voluto rimetterlo in servitù;
di che egli era fuggito oltre il Ticino. Soggiungea
che il Barone di Mozzatorre, commosso dalla
sventura di Berardo non avea resistito al desiderio
di consolarlo col restituirgli la figliuola. Poteva Rafaella
credere a questo racconto? Tornava i seguenti
giorni ad interrogare quando la donna, quando Berto,
quando gli altri. Tutti erano d'accordo fra loro e
rispondeano la medesima cosa. Ma i loro volti annunciavano
tal perfidia, che la misera tradita non
quietavasi, ma dissimulava.
</p>

<p>
Dopo lungo e penoso viaggio furono al bosco del
Ticino; donde il castello malvagio non era lontano
più d'un miglio. Rafaella che aveva mostrato di credere
tutto ciò che le si dicea, e che non aveva mai
<span class="pagenum"><a id="Page_25"></a>[25]</span>
dato il minimo indizio di voler fuggire, veniva custodita
con poco rigorosa vigilanza, principalmente
allora che il viaggio era compiuto. Non l'avrebbero
lasciata indietro due passi, ma non si sgomentavano se
talvolta il suo cavallo precedeva d'alcun poco. Volle
la Provvidenza che in uno di questi istanti, mentre
il cavallo di Rafaella, era di qualche passo innanzi,
il bosco fosse assai folto. Gli sgherri spronarono tosto
ed erano per raggiungerla; ma la donzella era già
balzata a terra e inselvavasi rapidamente. I suoi custodi
scendono di cavallo, corrono da tutte parti,
cercano, chiamano, minacciano, pregano. Tutto è
vano. La snella fuggitiva udendo le voci ed i passi
degl'inseguenti, correva senza strepito per viottoli
oscuri: e tanto si scostò, che in breve non li udì più.
Il che accadde perchè gli sgherri supposero falsamente
che Rafaella fossesi volta indietro per ritornare
verso il Piemonte; e smarrirono così più presto le
sue tracce. Ella, ignara del luogo e altro scopo non
avendo che di cercare gente dabbene che l'aiutasse,
movea, sempre innanzi. Uscita finalmente del bosco
e traversato un campo, chiese ospizio alla prima casa
che incontrò. Villeggiava in essa una famiglia popolana
milanese; la quale l'accolse benignamente con
tutta la pietà e la riverenza che essa agevolmente
seppele ispirare col patetico racconto dei suoi tristi
casi. Felice Rafaella se tosto avesse potuto informare
i parenti ch'ella era sotto tetto sicuro! Ma le comunicazioni
a que' tempi non erano facili, considerata
specialmente la guerra che fervea. Inoltre pochi giorni
dopo l'arrivo di Rafaella, Milano toccò una sconfitta
dagl'imperiali; sì che le famiglie milanesi, ch'erano in
contado, dovettero fuggire entro le mura della città.
</p>

<p>
<span class="pagenum"><a id="Page_26"></a>[26]</span>
Due eserciti ognora struggentisi a vicenda, e ognor
rinascenti, devastavano da parecchi anni le contrade
lombarde. L'uno era composto di Milanesi, e d'oltre
la metà degli altri abitanti di Lombardia, facendone
parte popolani e nobili, liberi e servi, giovani e vecchi,
moltitudine immensa. L'esercito, unito e ben raccolto
nella prosperità, era facile a dissiparsi, ogni volta che
la vittoria favoriva il nimico; ma facilmente si rannodava
anche dopo che pareva pienamente disperso ed
annientato. Il disgregarsi dell'esercito nell'avversa
fortuna proveniva dalla premura che ciascuna schiera
aveva di scampare la propria vita, senza badar molto
in tali frangenti alla causa comune.
</p>

<p>
L'esercito imperiale era pure formidabile. L'Imperatore
ed i Conti palatini, Ottone e Corrado, davano
l'esempio agli altri principi tedeschi, traendo dalla
Svevia quanti più armati poteano. Il Langravio cognato
di Barbarossa, Arrigo detto il Leone, duca di
Baviera, Arrigo d'Austria, Guelfo il giovane figlio
di Guelfo duca di Toscana, Vladislao di Boemia, l'Arcivescovo
di Bologna, Rinaldo arcicancelliere, l'Arcivescovo
di Magonza Cristiano, e altri valentissimi cavalieri
gareggiavano nel numero de' combattenti che
traeano da' loro feudi. Onore ed avidità di preda teneali
uniti quando fortuna loro sorridea; ma anch'essi
ne' giorni infelici, si sbandavano spesso, per le soverchie
rivalità de' capi, i quali davansi l'uno all'altro
la colpa delle sconfitte, e venivano a frequenti
duelli, per puntigli cavallereschi. I feudatarii per lo
più voleano tornare a casa colle loro schiere al chiudersi
d'ogni autunno; e così, dopo essere talvolta ripatriati
colla fiducia che il nemico non potesse più
ergere la testa, lo trovavano ben in armi al ritorno,
<span class="pagenum"><a id="Page_27"></a>[27]</span>
essendo bastato l'inverno a ristorare l'audacia dei
vinti. Uniti colle schiere imperiali pugnavano molti
feudatarii italiani, ed i popoli di Pavia, di Cremona,
di Parma e d'altre città nemiche di Milano: ragioni
simili a quelle accennate per gli avversarii produceano
i medesimi effetti.
</p>

<p>
Ma le vicendevoli offese, accanitamente ripetute per
tanti anni, aveano alfine spinto il furore ad eccessi
inauditi. L'esacerbazione della parte imperiale era
proporzionata a quella de' Milanesi. Non più saggio
di speranza al pacifici; non più misericordia a feriti,
a spogliati, a donne, a vegliardi, a fanciulli. Se alcuno
invocava i nomi santi di pietà e di religione,
s'udia rispondere da ambi i lati:
</p>

<p>
— «Noi non fummo i primi a dimenticarli». Qua
rampognavasi a' Milanesi il soggiogamento di Como,
la distruzione di Lodi e molte altre violenze contro
i minori, e il dileggio de' più sacri diritti ovunque
speravasi impunità. Là giuravasi che il primo a non
curare i diritti era stato Barbarossa. E questi infatti,
sin dal 1155, primo anno della guerra, facea legare
i prigionieri alle code dei cavalli: incendiava Rosate,
Galliate, Trecate e Mommo, e celebrava con invereconda
allegria le feste di Natale sulle rovine di quegli
infelici paesi; indi invaghitosi della distruzione, riduceva
in cenere popolose città come Asti, Chieri e
Tortona. Mosso poi contro Spoleto decretava parimenti
che vi s'appiccassero le fiamme; nè per rattenerlo vi
volle meno dello straordinario potere che sant'Ubaldo,
Vescovo d'Agubbio, esercitò sopra di lui ispirandogli,
non si sa se compassione, di cui nè prima nè dopo
si vide capace, ovvero terrore di divino castigo. Dopo
la pace conceduta nel 1158 ai Milanesi, con l'accordo
<span class="pagenum"><a id="Page_28"></a>[28]</span>
che conservassero il Seprio e la Martesana, Federico
rioccupò quelle terre, vietando loro inoltre che tenessero
più consoli, e volendo loro imporre un podestà;
il che fu cagione di nuova guerra. Nell'assedio di
Crema egli fece poi atroce pompa di crudeltà, legando
gli ostaggi Cremaschi ad un castello di legno, su cui
gli assediati per difesa scagliavano con mangani tempeste
di pietre; cosicchè i padri dovettero, per salvare
la città, schiacciare i loro figliuoli. Queste ed
altre crudeltà quinci e quindi esercitate cresceano gli
odii e inasprivano la guerra.
</p>

<p>
Commise allora Federico un errore che assai contribuì
a crescere il coraggio nel campo nemico, e fu
poscia cagione per lui di rovesci e di sventure. Fittasi
nella mente l'idea dell'impero universale del
mondo, egli avea trovato nel <a id="tn28"></a>Pontefice Adriano IV una insuperabile
opposizione all'adempimento di un disegno
sì strano e sì ingiurioso ai diritti degli altri principi
cristiani. Ond'egli era venuto in pensiero di collocare
nella sede di Pietro un Pontefice che fosse ligio ai
suoi voleri o almeno non resistente. Morto pertanto
a quei dì Papa Adriano, Federico mise gli occhi sopra
il Cardinale Ottaviano, uomo ambizioso, e che se gli
era mostrato oltremodo devoto fin dalla sua prima
venuta in Italia. Spediti dunque a Roma suoi Commissarii
brigò col Clero e col popolo, acciocchè venisse
eletto il suo favorito. Ma Dio irrise le sacrileghe arti;
ed il Cardinale Rolando, uomo venerando per virtù
e per senno venne assunto, benchè renitente, al supremo
pontificato, e prese il nome di Alessandro III.
Due soli fra gli elettori si piegarono al volere di Cesare
e separatisi dal suffragio di tutti gli altri nominarono
Papa Ottaviano; il quale ebbe l'impudenza,
<span class="pagenum"><a id="Page_29"></a>[29]</span>
allorchè vide eletto Alessandro; di volergli strappar
di dosso il manto Pontificale per cingerlo a sè; ed
essendone impedito dal Senatore che glielo tolse di
mano, divenuto quasi frenetico si fe' portare un'altra
cappa che tenea preparata, ed indossandola in caccia
e in furia, e non trovando l'uscita del cappuccio, se
la vestì ponendo il davanti all'indietro; il che mosse
a riso gli astanti e fe' dire ai Cattolici che egli era
Papa a rovescio.
</p>

<p>
Ora Federico s'incaponì a sostenere le parti dell'antipapa;
il quale, assunto il nome di Vittore IV, era
stato, in un conciliabolo tenuto a Pavia sotto gli auspicii
dell'Imperatore, riconosciuto da molti Vescovi,
e sperava, colla medesima protezione imperiale, ridurre
tutta la cristianità alla sua obbedienza. Senonchè
la più parte dei prelati italiani, saputa la verace
elezione d'Alessandro stettero per lui, e tra questi
primeggiava l'Arcivescovo di Milano. Il che accresceva
animo ed ardire ne' petti de' Milanesi, i quali
vedevano in Federico il nemico della patria e della
Chiesa; e d'altra parte aizzava vie peggio nel cuore
del furibondo Principe gli sdegni, credendo egli di
combattere contro sudditi doppiamente ribelli.
</p>

<p>
Tal era lo stato delle cose, quando essendo stati i
Milanesi vinti in campo aperto, la famiglia che ospitò
Rafaella dovette con tutto il popolo del contado chiudersi
dentro le mura della città contro cui avanzavasi
l'Imperatore.
</p>
</div>

<div class="chapter">
<p>
<span class="pagenum"><a id="Page_30"></a>[30]</span>
</p>

<h2><a id="novella"></a>
CAPO III.<br />
<span class="small"><i>La lieta novella.</i></span></h2>

<p>
Trasportiamoci ora per alquanto al fianco de' genitori
della fanciulla. Sull'arsa casa un'altra in pochi
mesi era sorta, dove i meschini viveano nel dolore.
Giovanna diceva a Berardo: «Ov'è ita la pretesa
gratitudine del Marchese? Non confessava egli averlo
i tuoi consigli liberato da molti errori, e da molti
rammarichi? Non rampognavati, perchè non accettavi
la proposta di vivere con lui? Non pareva tenero
della tua felicità come della sua? Ed ora egli c'invola
il figliuolo: egli non cura di scoprire ove sia
la povera Rafaella. A chi spettava di fare questa indagine
se non al nostro signore, a colui che ostentava
tanto ardore per la giustizia e tanta grazia
per te?»
</p>

<p>
— Non mormoriamo troppo del nostro signore, dicea
Berardo. Se egli non avesse dovuto partire per l'esercito,
l'avremmo veduto adoperarsi più caldamente
per sapere la sorte della figliuola nostra. Quelli che
restarono al governo del marchesato curano poco lei
e noi; essi anzi mi odiano perchè non li ho mai adulati
e li costrinsi talvolta a cessare, o a nascondere
le loro opere malvagie.
</p>

<p>
— Oh Berardo! m'avessi tu ascoltata, quand'io ti
dicea di non ricusare il gonfalone offertoti da Cuneo!
Qual frutto godi della tua fedeltà al Marchese? Dal
canto di lui una superba degnazione di chiamarti
amico per giovarsi de' tuoi servigi ed obbligar te
<span class="pagenum"><a id="Page_31"></a>[31]</span>
ad eccessi d'obbedienza. Dal canto degli altri Baroni
del paese, invidia, affettato disprezzo, colleganza a
danneggiarti. Ed ahi! niuno può tormi di mente
essere il rapitore di Rafaella uno d'essi, ed esaltarne
gli altri sapendolo e tacersi.
</p>

<p>
— Moglie mia, il frutto colto dalla mia fedeltà è
pace di coscienza. Perchè abbondano oggi la ribellione,
e gli uomini che le approvano, non però sarei
da approvare io, se amato e beneficato da un principe
ch'è tra migliori di questo tempo, mi ponessi
fra' suoi nemici. Giovanna, il dolore travolge i tuoi
pensieri. Tu dimentichi che, non ha guari, Manfredo
mi salvò dall'ignominia liberandomi di schiavitù.
</p>

<p>
— Oh Berardo! e chi può dimenticare tanto scorno?
Doveva egli permetterlo, affine di tenderti poi la mano
dopo averti lasciato gettare nel fango?
</p>

<p>
— Donna, il tuo linguaggio nasce da anima esacerbata.
Non voglia Dio recartelo a colpa; nè tel reco
io, chè m'è nota la tua cristiana pietà. Ma, per
serbarci innocenti, non concediamo al labbro questi
sfoghi. Essi accrescono lo scontento, inaspriscono le
piaghe del cuore, e ne inducono ad essere ingiusti
nel giudicare gli altri per darci l'infernale soddisfazione
d'odiarli. Ciò che può dirsi dei cattivi principi,
io, senza ingiustizia, non posso dirlo di Manfredo. E
ov'anco errassi nel buon giudizio che fo di lui, pensa,
o moglie, che non tutti i doveri degli uomini sono
eguali. Poniamo che migliaia d'uomini fossero pure
a diritto nemici a Manfredo, io da lui fui beneficato,
sarei ingrato e vile se loro mi congiungessi.
</p>

<p>
— Certamente io venero la santità de' tuoi scrupoli.
Ma quel Manfredo, per amore del quale non
volesti <a id="tn31"></a>abbandonare questo paese, sì fecondo per noi
<span class="pagenum"><a id="Page_32"></a>[32]</span>
di sciagure, e t'esponesti all'obbrobrio d'essere dichiarato
servo, quel Manfredo cacciò barbaramente il
nostro figlio in guerre lontane donde forse non ritornerà
più, o ritornerà quando noi saremo morti. E
quando ne venne rapita Rafaella, qual uso fec'egli
del suo potere, per trovarla e restituircela? Io non
lo accuso di altre colpe ma piango teco i nostri unici
sostegni, ed egli non cura il nostro pianto.
</p>

<p>
Spesso così si lagnava la desolata madre, e così
Berardo studiavasi di consolarla. Ma questi stesso,
quantunque affezionato al suo signore, e fermo a tutto
piuttosto patire, che accettare le proposte de' Cuneesi,
non potea nell'intimo dell'animo suo approvare la
condotta del Marchese. E dicea spesso fra sè: «No,
egli non mi rende amore; egli non sa verso di me
discendere dall'altezza su cui siede, se non quando
crede ch'io possa aiutarlo; egli non sa porsi ne' panni
d'un umile suddito e compatire le sue afflizioni e
studiarsi di consolarlo. Egli non dovea tormi il figlio
mio; nè partire di Saluzzo, senza aver fatto le più
diligenti indagini per restituirmi la figliuola.»
</p>

<p>
Malgrado l'occulta amarezza, non parlava però male
di lui con alcuno, e lo difendeva quand'altri, chi
che si fosse, lo accusava. Nè la sincera devozione di
Berardo al suo signore, parea bassezza a veruno, e
nemmeno ai più caldi partigiani della ribellione. Era
il suo un affetto così puro, così radicato ne' suoi
principii d'onestà e religione, che niuno, ancorchè
pensasse altramente, potea vituperarnelo.
</p>

<p>
Quindi molti de' Cuneesi non cessavano di tentarlo
perchè loro s'unisse; chè niuno in que' paesi godea
tanta fama di senno: e speravano che, se acquistassero
tal magistrato, egli reprimerebbe col suo credito
<span class="pagenum"><a id="Page_33"></a>[33]</span>
le infinite discordie che li laceravano; flagello ordinario
de' governi popolari, e spesso fatale nei loro
cominciamenti.
</p>

<p>
Imperversavano quelle discordie orrendamente in
Cuneo, e nelle altre città ribellate; il che era cagione
che altre città si tenessero fedeli agli antichi signori
per non cadere in somiglianti dissensioni. Inoltre nei
reggimenti consacrati dal tempo le forme, benchè
barbare, del Governo erano rispettate, sì che l'ingiustizia
stessa parea eroismo, incuteva rispetto, o al più
generava odio non disgiunto da rispetto ma quasi mai
odio unito a disprezzo. All'incontro nei reggimenti
nuovi la maggioranza plebea distruggeva quell'esterna
dignità di che i nobili soleano circondare la condotta
delle cose pubbliche. La favella de' nuovi magistrati
sonava rozza come i loro costumi, scurrile come i loro
soprannomi, i quali erano oggetto di non poco riso
comune. Chi chiamavasi Cordaccio Beffasomari, chi
Azzo Spezzaganasce, chi Simeone Leccapiatti; chi,
dopo essere detto Cuocipani, Acconciafatti, Capoleone,
venia trasformato buffonescamente in Castracani, Scorticagatti,
Pelavicini, Colleone, Collione e peggio. Le
Cronache italiane sono piene di siffatte sconce denominazioni,
nobilitate talvolta dalla virtù degli eroi
che le tramandarono, ma non per questo men vili nei
loro principii. La quale volgarità di nomi e di maniere
manifestantesi ad ogni tratto e ridicola a giudizio
de' signori, spiaceva a non pochi ancora di nascita
oscura, ai quali perciò la ribellione, benchè potesse
recare qualche guadagno, sembrava tuttavia un
indegno affratellamento co' più abbietti.
</p>

<p>
Ignoriamo fino a qual segno questi ed altri motivi
operassero sopra la mente di Berardo. Ma il fatto si
<span class="pagenum"><a id="Page_34"></a>[34]</span>
è che poco egli amava i governi plebei. Nè per questo
odiava coloro che per essi parteggiavano; nè rigettava
dalle sue braccia il Cuneese statogli amico altre volte;
nè ricusava aiuto a chi fuggiva la persecuzione d'un
Barone e s'avviava a Cuneo. Egli nascondea i feroci
sventurati sotto il suo tetto, e se potea recarli a sentimenti
di perdono verso il nemico potente, s'adoperava
volentieri, e talvolta la mediazione di Berardo
era efficace.
</p>

<p>
Concorde alla condotta di Berardo era quella di Guglielmo,
Abate di Staffarda, consolatore unico degli
infelici genitori d'Eriberto e di Rafaella. Questo venerando
vecchio era seguace e discepolo di san Bernardo;
e come il suo maestro, avea l'animo intimamente
penetrato da questa massima, che la somma
della virtù evangelica si riduce a un santo e vero amore
di Dio e del prossimo. Severo contro sè solo,
non lusingava la malvagità d'alcuno, ma compativa
le miserie di tutti. Egli invitava tutti all'indulgenza
ed alla compassione, Baroni verso sudditi, sudditi verso
Baroni, seguaci d'una bandiera verso seguaci di un'altra,
e diceva la società umana essere per necessità divisa
in condizioni diverse, e a vicenda contrarie, e
poter tuttavia in tutte le condizioni e sotto tutte le
bandiere avervi intento, se non retto, almeno perdonabile
per involontaria ignoranza.
</p>

<p>
Studiosissimo dei libri di S. Bernardo, ne' quali si
ammira sì soave dolcezza, egli vi scorgeva un grado
di carità ancor maggiore di quella che pare dalle sole
parole scritte. Perocch'egli leggendoli, riproduceva
nella memoria e l'inflessione di voce del Santo ed i
gesti, e gli sguardi, e conoscea per intero ciò che
questi, usando tali espressioni, sentiva. Con eguale
<span class="pagenum"><a id="Page_35"></a>[35]</span>
consenso coll'amantissima anima del defunto maestro,
egli studiava le divine Scritture, e ne insegnava il
diritto senso, non solo a' suoi monaci, ma a parecchi
giovani che erano educati nel monastero, benchè non
destinati alla vita monastica.
</p>

<p>
Da lui erano stati educati Eriberto ed Ottolino; nei
quali egli avea posto un affetto singolare, per le esimie
doti d'ingegno e di cuore che in loro avea scorte.
Da lui si potrebbe dire essere stata educata pure Rafaella,
poichè egli aveva assai cooperato al modo con
cui era stata da' genitori allevata. Aveale poi insegnato
egli medesimo a leggere; il che non soleasi imparare
allora da veruna figlia d'arimanno, e nemmeno dalla
più parte delle figlie dei cavalieri.
</p>

<p>
L'Abate era il benefico consolatore di Berardo e di
Giovanna; ed ogni volta che, per qualsivoglia motivo,
dovea stare lungo tempo lontano, le sventure si sentiano
da que' poveretti a mille doppi. Forse, s'egli
non fosse ito a Genova per abboccarsi con Papa Alessandro,
o se fosse ritornato prima della partenza
d'Eriberto, egli avrebbe consigliato al Marchese ciò
che non avea osato Berardo. «Lasciate Eriberto a'
suoi parenti, avrebbe detto il savio monaco, egli è
il bastone della loro vecchiaia». Forse ancora il suo
consiglio avrebbe giovato a promuovere in tempo la
ricerca di Rafaella. Ma ora Guglielmo non può che
ricordare il dovuto ad altri, e alleggerire il peso
delle tribolazioni di Berardo e di Giovanna, compiangendoli
e visitandoli sovente. Ogni volta che il
cane sdraiato attraverso la porta manda un dimesso
latrato di gioia, poi si leva e dimena la coda, Giovanna,
a cui tosto batte il cuore, «S'avvicina persona
che il vecchio Moro conosce» e s'affretta alla
<span class="pagenum"><a id="Page_36"></a>[36]</span>
finestra, non osando soggiungere «Chi sa che non
sia Rafaella?»
</p>

<p>
— Sarà l'Abate, dice tosto Berardo cercando d'impedire
in lei quella subita speranza, che delusa vieppiù
l'amareggia.
</p>

<p>
E allora Giovanna angosciata del disinganno, ma
procacciando di non lasciarsi scorgere, dice: «È il
nostro consolatore; Dio lo benedica!»
</p>

<p>
E gli vanno incontro, e lo introducono in casa, e
prendono il bastone ed il cappello. E dopo averlo fatto
sedere nella seggiola grande, e aver parlato della salute
e di altrettante cose, con cui si cominciavano
anche allora le conversazioni, aspettano se nomini Rafaella:
ed egli avvedendosi del loro desiderio nè potendoli
altramente consolare, la nomina; ma non dice
cosa alcuna della sua sorte presente.
</p>

<p>
— Niuno sa dunque dove sia la poveretta! sclama
allora Giovanna, prorompendo in lagrime. Io non la
vedrò più? io non udrò più mai quella voce, ch'erami
una benedizione ogni mattina, e che ora aspetto invano
ogni sera? Ahimè! che senza averla udita, il
letto non mi porge riposo, ed i rari sonni al paro
delle veglie sono piene d'ambascia. Oh Abate! Voi
che siete caro a Dio, non vi stancate di pregarlo che
ci renda la figliuola.
</p>

<p>
— Povera madre! dicea Guglielmo, asciugate il vostro
pianto; Dio ci ama tutti, e non ci abbandona, anche
quando non ci esaudisce. Egli, che volle vivere
su questa terra di dolore e nascere di donna, conosce
le ambasce di tutte le madri, le addolcisce col dono
della pazienza, e s'apparecchia a rimunerarle con alte
consolazioni. Non è possibile che miri le vostre con
noncuranza. Egli ch'è così buono non ci lascia patire
<span class="pagenum"><a id="Page_37"></a>[37]</span>
se non quando vede che i patimenti possono valere a
migliorarci. Preghiamolo ancora; e un dì gioiremo
d'aver patito, perocchè vedremo che il tempo della
tribolazione fu quello in cui lo invocammo con più
fervore.
</p>

<p>
Le ragioni di Guglielmo erano semplici, Giovanna
le avea udite mille volte. Ma è proprio delle parole
sante specialmente se profferite da uomo venerando,
di portar persuasione nelle anime pie e di rassegnarle
a patire. Oh quanto sono benefiche tali parole ripetute
dal buon Abate alla misera madre! Quanto sono dolci
ancora a Berardo, che sebbene simuli pace, è divorato
talora da viva ambascia e solo ritrova pace veramente
quando il santo vecchio è entrato sotto il suo tetto!
</p>

<p>
Almeno s'avessero frequenti novelle d'Eriberto; ma
rade sono, apportatrici per lo più di timori. Ora s'ode
che fu leggermente ferito, e dubitasi che il nuncio
sia infedele ed attenui per compassione la gravità del
caso. Ora s'ode che meritò onore per la sua prodezza,
e paventasi non forse questa prodezza gli sia stata fatale.
Ora si narra ch'egli ed Ottolino sono ognora
scudo l'uno dell'altro, e prevedesi che, se Ottolino
cadesse fra lance nemiche, Eriberto arrischierebbe disperatamente
i suoi giorni per salvarlo.
</p>

<p>
Una volta venne notizia che il giovane Duca Guelfo,
cugino dell'Imperatore, dilettato sommamente dai canti
d'Ottolino, desiderò d'averlo tra' suoi famigliari, e
pregò il Marchese Manfredo di volerglielo cedere insieme
col suo compagno indivisibile Eriberto. Manfredo
avea appagato il Duca. Essere al servigio di
tanto Signore potea sembrare fortuna; se non che i
guerrieri di Manfredo se sopravvivono alle battaglie,
torneranno a Saluzzo; ma potrà Eriberto sciorsi facilmente
<span class="pagenum"><a id="Page_38"></a>[38]</span>
dal preso servigio? L'amistà sua per Ottolino,
se questi s'avvince agli stranieri, avvincerà anche
lui; nè più sarà sollecito de' genitori, se non forse
quando piangerà sulla trista loro tomba!
</p>

<p>
Ammalò Giovanna, e fu presso a morte, nè poi risanando
potè riacquistare, fuorchè in poca parte, le
prime forze. Un giorno, che sorretta dall'una parte
dal marito, dall'altra dall'abate di Staffarda, usciva,
dopo molti mesi d'infermità, per rivedere il lieto aspetto
delle campagne, illuminate dal sole, sedutasi sopra
una pietra, vicina alla porta, udì abbaiare il cane, e
disse mestamente:
</p>

<p>
— Qualcuno s'appressa, ma non è persona conosciuta
dal vecchio Moro.
</p>

<p>
— E tuttavia può essere amica, disse Guglielmo.
</p>

<p>
Vedono avvicinarsi un viandante, il quale dalla
strada volgeva verso la casa di Berardo, e pareva esitasse,
quasi ignaro se quello fosse il luogo ch'egli
cercava. Questi allora andogli incontro e disse: — Siate
il benvenuto viaggiatore al tetto di Berardo della
Quercia.
</p>

<p>
— Viva Dio! Voi siete appunto quegli, che io cerco.
</p>

<p>
Berardo s'accorse dalla pronuncia che il viandante
era un ebreo, e gli dimandò che bramasse.
</p>

<p>
— Bramo che la mia venuta vi porti quelle gioie
del cuore che io non posso più gustare sulla terra.
Perocchè Dio m'avea dato tre figli ed una figlia. Due
figli vidi spirare nel loro letto; il terzo perì in battaglia;
la figliuola mi fu involata da' Saracini e dopo
averla cercata dieci anni, seppi che il suo tiranno
l'avea trucidata. — S'asciugò una lagrima e soggiunse:
Felice voi, Berardo! vostra figliuola vive.
</p>

<p>
— Che dite? Ella vive? La mia Rafaella? Dove?
</p>

<p>
<span class="pagenum"><a id="Page_39"></a>[39]</span>
L'ebreo non s'affrettava a rispondere, temendo che
l'impeto della letizia non ispezzasse quel cuore paterno.
Egli mirava da lontano Giovanna, e <a id="tn39"></a>pensando essere
forse quella madre, chiedeva a sè stesso se quella
donna sì scarna e sì pallida potesse sostenere un annunzio
di sì grande consolazione. Egli voleva quindi
frenare l'impazienza di Berardo. Ma questi instava
dicendo — Dov'è mia figlia? Ve ne scongiuro, deh
parlate!
</p>

<p>
E Giovanna che vedeva il marito fare di gran gesti,
aguzzava l'occhio e tendeva l'orecchio, e dicea, palpitando,
a Guglielmo: — Che sarà mai?
</p>

<p>
— Quetatevi, dicea Guglielmo: non vedete che egli
è allegro? Il pellegrino gli portò buona notizia.
</p>

<p>
Giovanna non potendo contenersi, si levò in piedi,
e pregò Guglielmo di reggerla per avvicinarsi più
presto ai due interlocutori.
</p>

<p>
— Berardo! disse con voce fioca, Berardo! Per pietà,
se hai nuove della figlia, non farmele aspettare!
</p>

<p>
— Vive! Vive! gridò, ebbro di contentezza, il buon
padre.
</p>

<p>
— Vive? Tu dici che vive? chiedeva affannosamente
Giovanna.
</p>

<p>
E fatta certa che non s'ingannava, lasciò il braccio
dell'Abate, e s'inginocchiò nella polvere piangendo e
ringraziando Dio.
</p>

<p>
Nel suo entusiasmo di gratitudine, ella non voleva
rialzarsi e diceva: — Quel pellegrino è un Angelo del
Signore. A me s'aspetta ascoltarlo, prona a suoi
piedi; io non leverò la faccia sopra di lui.
</p>

<p>
— Mi chiamo Melchisedecco e sono un povero ebreo,
disse quegli. Alzatevi, o donna, e degnatevi solo
di non mirarmi con odio, sebbene di razza sciagurata.
<span class="pagenum"><a id="Page_40"></a>[40]</span>
Io vidi Rafaella; ed è sana, ed è in casa di amici;
Dio la salvò da grandi pericoli.
</p>

<p>
— Ah, quantunque ebreo voi siete mandato da Dio,
esclamò Giovanna alzandosi, e mirando per la prima
volta senza ribrezzo un giudeo.
</p>

<p>
I tre uomini la ricondussero a casa mezzo svenuta
per troppa letizia, e i servi accorsero per soccorrerla,
e quando ebbe riacquistato i sensi rimasero ad udire
ciò che Melchisedecco stava per narrare di Rafaella.
</p>

<p>
Egli andava un po' per le lunghe, e cominciò a
dire chi egli fosse: un nativo del ghetto di Torino;
un ramingo da lunghi anni per diversi paesi: un poveretto,
stato spogliato e martirizzato dieci volte da
masnadieri; un servitore fedele di tutti coloro che lo
pagavano onestamente; un osservatore scrupoloso della
legge, benchè sotto spoglie di cristiano, ch'egli fingeva
affine d'andare più illeso da violenze.
</p>

<p>
Si sarebbe, certo, risparmiato quel travestimento,
se avesse saputo che non potea aprir bocca senza
farsi conoscere, dalla pronuncia, per quel ch'egli era.
</p>

<p>
Quando gli parve che gli animi fossero abbastanza
preparati, trasse finalmente dalla bisaccia una grossa
lettera, e dandola a Berardo disse:
</p>

<p>
— Io taccio: qui parla la vostra stessa figliuola.
</p>

<p>
Nuovo giubilo, nuova ansietà, nuove lagrime. Guglielmo
che aveva voce più ferma, lesse. Narrava
Rafaella il suo ratto e i giorni vissuti in Mozzatorre,
ed il viaggio, e la fuga, poscia proseguiva:
</p>

<p>
«Il generoso che m'ha raccolta è un vecchio cittadino
per nome Berengario da Sant'Ambrogio. Sua
moglie Alberta mi ama con tenerezza di madre. I
loro figliuoli sono sotto le bandiere di Milano. Tutta
gente sì onesta, ch'io ne fui per molti giorni come
<span class="pagenum"><a id="Page_41"></a>[41]</span>
rapita. Una esemplare pietà regna in questa casa. Io
ascolto messa ogni mattina con Alberta. So che l'Arcivescovo
di Milano e tutto il suo clero furono scomunicati
da Vittore, ma qui tiensi con sincero animo
che Vittore sia antipapa. Per certo la scomunica di Vittore
non vale; chè assistendo io alla Messa provo
sempre una grande consolazione, il che non credo
che potrebb'essere se il sacerdote che la dice fosse
uno scomunicato. In chiesa m'inginocchio ognora a
sinistra di Alberta, come faceva allato della mamma,
e pregando la guardo spesso come altre volte guardavo
la mamma: e rammentando questa piango; ma il
pianto che si versa in chiesa è pieno di dolcezza. Oh
amati genitori! io anelo di tornare fra le braccia
vostre. E tremo nondimeno immaginando il padre per
via, in questi tempi di ladri e d'eserciti. Berengario ed
Alberta dicono che dovete lasciarmi qui sino a giorni
più tranquilli. Ma verranno tali giorni? E quando? Ed
ahimè se Milano, come già si paventa, venisse assediata!
E che diverrei, se i nemici entrassero, atteso
il giuramento che dicono fatto dall'imperatore, già
volgono due anni, di non riporre la corona sul capo,
finchè Milano non sia distrutta, e spersi gli abitanti?
Oh me infelice! Eppure sento che nel mio tremore,
pavento meno per me che pel lutto che ne provereste.
Poichè se l'ora della morte viene, Iddio dà la forza
di sostenerla.»
</p>

<p>
Ad altri passi la commozione degli ascoltanti avea
già interrotto più volte la lettura, ma Guglielmo si
mantenea senza lagrime. A questo passo si coperse
la faccia e pianse anch'egli, supplicando in silenzio
che se la rovina di quella città dovesse accadere,
qualche Santo prendesse pietà di quella derelitta, e
<span class="pagenum"><a id="Page_42"></a>[42]</span>
la salvasse. Indi continuò la lettura: «Se il trarmi
a casa non fosse possibile, non però v'addolorate.
Ho patito molti affanni e l'esperienza m'ha insegnato
che Dio non abbandona coloro che patiscono e pregano.
Ho cercato notizie di Eriberto da alcuni prigioni.
Non seppero darmene. Le schiere imperiali sono sì
numerose, che nemmeno i capitani maggiori sono
conosciuti da tutti. Se voi avete contezza del fratello,
ed il padre non può venire, piacciavi di darmene
notizie con vostre lettere o con quelle del venerando
Abate. Melchisedecco promette d'essere qui di ritorno
da Cuneo, fra poche settimane». La lettera finiva
così: «Se non potete recarmi altro aiuto, ricordatevi
almeno di me tutti, nelle vostre orazioni!» Dove
gli astanti, compreso l'ebreo, concordemente gridarono:
Sì tutti, tutti.
</p>

<p>
E l'Abate, alzando allora solennemente la commossa
voce, incominciò il bel salmo di Davidde:
</p>

<p>
— Il Dio nostro è rifugio e virtù; aiutatore nelle
tribolazioni, le quali vennero molte sopra di noi.
</p>

<p>
— Perciò non temeremo s'anco si turbi la terra, e
se i monti si rovescino nel cuor dell'oceano.
</p>

<p>
— Dio è in lei, e non sarà crollata. Dio l'aiuterà
all'albeggiare d'un prossimo mattino.
</p>

<p>
La lieta notizia della salvezza della figliuola aveva
oltre ogni dire rallegrati gli animi di tutti; sì che
Berardo e Guglielmo stringeano la mano di Melchisedecco,
e Giovanna dimandava al Signore di rimeritarlo
della sua buona opera, traendolo alla luce del
Vangelo.
</p>

<p>
Melchisedecco, dopo aver goduto anch'egli della
gioia di cui era stato apportatore accettò un piccolo
ristoro; ma quando vide offerirglisi una borsa, stese
<span class="pagenum"><a id="Page_43"></a>[43]</span>
in prima così un poco la mano; poi subito ritraendola,
disse ch'era giorno di sabato e non potea prendere
denaro. Le istanze furono vane. Partì per Cuneo
dov'era spedito da' Consoli di Milano, e disse che al
ritorno ripasserebbe.
</p>

<p>
Quel giorno sì pieno di dolcezze fu amareggiato
dal timore, che poscia destarono i ripetuti deliquii
di Giovanna, la quale avea tanto esultato e lagrimato,
che le sue forze erano esauste. Il dì seguente ella
era ancora indebolita per modo, che Berardo non
potea formare pur un istante il pensiero di lasciarla
per volare, come avrebbe desiderato, a Milano. L'Abate
ciò vedendo gli disse:
</p>

<p>
— Quella figliuola convien trarla assolutamente di
Milano, e presto: il pericolo dell'assedio stringe troppo.
Voi non potete scostarvi dal fianco di questa inferma.
Dunque andrò io a Milano per avere Rafaella e
porla in un Monastero di Novara, ov'è badessa una mia
congiunta. Di là poi la faremo ripatriare, come i furori
della guerra sieno scemati, e le strade sieno più sicure.
</p>

<p>
— Non fia mai, disse Berardo, che in tempi si
sventurati e per istrade così infeste vi poniate in
rischio voi di tanto più attempato di me, e in questi
freddi di Febbraio!
</p>

<p>
— Perchè, rispose l'Abate, fate voi sì poco conto
delle mie forze? Perchè sono alquanto più vecchio
di voi? Ma se le membra hanno il vizio di tremolare,
l'animo non mi trema, sapete!
</p>

<p>
Berardo e Giovanna aveano qualche rimorso di consentire
al viaggio dell'Abate. Ma egli fu costante nel
proposito; gli diedero dunque una lettera per la figliuola
e per Berengario da Sant'Ambrogio, ed egli,
accompagnato da sospiri e da benedizioni, partì.
</p>
</div>
<p>
<span class="pagenum"><a id="Page_44"></a>[44]</span>
</p>

<div class="chapter">
<h2><a id="assedio"></a>
CAPO IV.<br />

<span class="small"><i>L'Assedio.</i></span>
</h2>

<p>
Il viaggio di Guglielmo fa più lungo e più aspro
di quello ch'egli non aveva immaginato, sì difficili
erano le vie, sì deserti i paesi, sì frequente il bisogno
d'avviarsi a lontani borghi laterali, per trovar
cibo ed alloggio, e per evitare poderose masnade.
Giacchè molti erano i disperati, che avendo tutto
perduto nella guerra preferivano di combattere per
proprio conto, anzichè servire ad altra causa. La comune
avidità poi di rapina e la stima che a vicenda
si concedono i gagliardi, congiungeva loro gran copia
di disertori tedeschi, boemi e burgundi ed anche alcuni
ferocissimi saracini.
</p>

<p>
— Oh scellerato secolo! (dicea frate Uguccione,
cavalcando a sinistra del suo abate). Scellerata voglia
di grandeggiare! Indizio pur troppo, non è a dubitare,
della vicina fine del mondo. Ed infatti se questa
fine non dovesse venire presto, qual sarebbe la
triste sorte delle generazioni venture? Non più timor
di Dio, non più obbedienza, non più carità del prossimo!
Insidie, frodi, depredamenti, stragi da ogni
parte. Ah! Dio ne scampi da siffatti tempi!
</p>

<p>
— Dio ne scampi, quando gli piaccia, da tutti i
tempi dicea sorridendo l'abate. Chè tutti i tempi abbondano
sempre più o meno di disgrazie pel mondo.
</p>

<p>
— Oh! eppure io vissi tanti anni ignaro di paure
e di tribolazioni.
</p>

<p>
— Ma voi non siete il mondo, frate Uguccione. E
<span class="pagenum"><a id="Page_45"></a>[45]</span>
mentre i giorni vostri scorreano senza fastidi, migliaia
d'uomini languivano nel dolore, attendeano a lacerarsi,
a un dipresso come ora. La tranquillità della
vita di alcuni non è che un'eccezione, come i giorni
tiepidi nel verno. I più sono sempre agitandosi
in affannosa ricerca del bene; il quale non trovandosi
sulla terra, è forza che coloro che nol cercano in
cielo, si sforzino sempre di mutare le cose che li
circondano. Infelici!
</p>

<p>
— Birboni! dico io (esclamava Uguccione), che a
furia di agitarsi e di agitare tolgono la pace anche
a chi non altro vorrebbe che compiere liscio liscio il
suo pellegrinaggio, senza far male, e senza riceverne.
</p>

<p>
— E credete voi, figliuolo, che il compiere il nostro
pellegrinaggio liscio liscio, e senza ricever male,
valga il merito di perdonare a nemici, di beneficare
ingrati, di patire persecuzioni per la giustizia? A chi
perdoneremo se nessuno ci nuoce? Quando saremo noi
davvero generosi, se beneficando otteniamo sempre la
gratitudine altrui? Di qual giustizia sarem noi zelanti,
se niuno ha duopo che essa gli venga predicata,
se niuno le oppone l'ingiustizia e la violenza?
</p>

<p>
— Dunque, padre abate, i birboni non saranno più
birboni; poichè il mondo tanto ha bisogno di loro per
andar bene.
</p>

<p>
— Innalzatevi sopra questi pensieri volgari, figliuolo,
ed ammirate piuttosto, come la Provvidenza
sappia rendere utile l'opera de' malvagi, senza che
scemi ad alcuno l'obbligo di pentirsi delle proprie
malvagità e di tendere alla perfezione.
</p>

<p>
— Così dee essere certamente! dicea frate Uguccione,
senza però essere interamente persuaso.
</p>

<p>
In simili colloquii, ed in orazioni, or fatte ad alta
<span class="pagenum"><a id="Page_46"></a>[46]</span>
voce, ora segretamente, passavano il tempo i nostri
viaggiatori. Quand'ebbero varcato il Ticino, e si furono
alquanto inoltrati nella foresta, incontrarono
quattro uomini a cavallo. In sulle prime si guardarono
incerti, paventando a vicenda d'essere fra ladri.
Ma quale fu la sorpresa di Guglielmo udendosi chiamare
per nome da voce affettuosa commossa? Si riconoscono,
scendono tosto di sella, e gettansi fra le
braccia l'uno dell'altro.
</p>

<p>
Era Uberto Arcivescovo di Milano il quale vedendo
la città ridotta agli estremi e vicina ad arrendersi,
avea dovuto fuggire coll'arcidiacono Galdino
(che fu poscia Arcivescovo dopo lui), coll'arciprete
Milone, e con Alchisio cimeliarca. Il loro viaggio era
verso Genova, ma erano costretti di vagare qua e là,
per trovare passo sicuro.
</p>

<p>
I Milanesi aveano fatti prodigi di valore, finchè poterono
avere le necessarie vettovaglie, predandole sui
nemici, o comperandole dalle città confederate. Ma Federico
aveali finalmente costretti a chiudersi entro le
mura, ed era riuscito, acquartierandosi a Lodi, ad
impedire ogni comunicazione fra loro e Piacenza, unica
città, donde alla fine potessero trarre soccorso.
Il rigore inesorabile poi, con cui facea tagliar la mano
a chiunque fosse colto a recar viveri agli assediati,
disanimava i più arditi.
</p>

<p>
In altri tempi Milano era con abbondanza provveduta
di pubblici granai; ma questi non erano ancora
stati ristorati dopo un orribile incendio, che aveali,
non da molto prima distrutti. La più crudel fame non
tardò quindi a farsi sentire. Per alcuni giorni tutti
la patirono con mirabile fortezza. Giacchè si erano
vincolati con tali giuramenti a morire per l'onore della
<span class="pagenum"><a id="Page_47"></a>[47]</span>
patria, piuttosto che cedere, che niuno in tanta moltitudine
osava essere il primo a proporre la resa. L'Arcivescovo,
i consoli, tutti i maggiori della città s'erano
condannati prontamente a tutte le comuni sofferenze
del popolo, col quale divideano le poche munizioni
che aveano accumulate. Ognuno si ridusse alla
quantità di cibo atta a sostentare la vita. Alcuni vecchi
ebbero scrupolo di contribuire alla diminuzione
di sì scarsi alimenti, e si lasciarono morire senza più
gustarne: i giovani più vigorosi prendeano faccia di
cadaveri; le madri non aveano più latte pei loro bambini;
nondimeno spacciavasi ancora che le città collegate
s'adoprassero con efficacia per rompere l'assedio
ed introdurre il bisognevole ai famelici. Alcune
fervide menti, persuase che mai non perirebbe una
città sostenitrice del vero Papa e di diritti che lor
pareano santi, profetavano i sogni della loro fantasia,
ed ognuno sforzavasi d'esser credulo per aver la forza
di reprimere il grido della disperazione.
</p>

<p>
Guai se in simile stato quel grido prorompe da un
labbro! Non è più in balìa di chi l'ode il tacersi. E
così avvenne. Una donna accoccolata in un angolo
della piazza con parecchi figliuoletti intorno a sè quietava
il loro pianto, ripetendo loro che il padre era
andato in cerca di pane, e non tarderebbe. Vide alfine
comparire il marito, e volle alzarsi per incontrarlo.
Essa barcollava, e si resse appena per venire sino a
lui; il marito la sostenne e porsele un pane. «Dallo
a' bambini» disse la misera. Quelli già l'aveano afferrato
dalla mano paterna, e lo ingoiavano con furiosa
voracità, quando lo sventurato, accorgendosi che
la loro madre era spirata, mise un urlo spaventevole
di dolore. Il popolo affollossi: l'urlo fu ripetuto; e
<span class="pagenum"><a id="Page_48"></a>[48]</span>
quindi ogni freno al lamento si ruppe. Una sedizione
infrenabile scoppiò. Coloro che osarono di ricordare il
giuramento, e di vantare preferibile la morte all'ignominia,
furono chiamati carnefici; molti di questi vennero
tagliati a pezzi; e tra gli uccisori vuolsi che
taluno fosse veduto recidere un brano della carne
dell'ucciso e divorarla.
</p>

<p>
I principali cessarono allora d'essere concordi. Chi
persisteva a volere la resa, chi la voleva necessaria,
e comandata dal cielo. Prevalse quest'ultima opinione,
e si mandarono perciò ambasciatori a Lodi, ov'era Federigo,
a trattare di pace. Allora Uberto Arcivescovo,
vedendo di non poter giovare più al suo popolo e non
volendo comunicare collo scismatico Imperatore, determinossi
a fuggire.
</p>

<p>
Inorridì l'abate di Staffarda all'udire tale racconto,
e dopo mescolate le sue lagrime con quelle de' quattro
fuggitivi, disse il motivo della sua andata, e chiese se
alcuno di loro conoscesse Berengario da Sant'Ambrogio.
Questo cittadino non era loro ignoto, ma niuno di loro
avea pratica con lui. Lo consigliarono poi di retrocedere,
mostrandogli la presente difficoltà d'entrare in
Milano. Ma Guglielmo non volle rinunziare alla speranza
di salvare Rafaella; e pregato Uberto di memorare
a Papa Alessandro la sua venerazione, invocò su
tutti loro l'assistenza del cielo e riprese il viaggio.
</p>

<p>
— Avrei creduto, disse frate Uguccione, che le udite
vicende vi facessero temere di peggio, e pensaste
essere più savio il partito di retrocedere.
</p>

<p>
— Non penso così, rispose l'abate sorridendo dolcemente.
</p>

<p>
— E se l'augustissimo Federigo a que' Milanesi che
sono iti a chieder pace rispondesse: — No! — Dio sa
<span class="pagenum"><a id="Page_49"></a>[49]</span>
quai brutti miracoli possa fare la disperazione. Una
città di tante migliaia d'affamati che non isperino più
salute, può versarsi tutta fuori con impeto sugli assedianti,
e allora ammazza di qua, ammazza di là, che
faremo noi là in mezzo?
</p>

<p>
— Faremo come potremo, figliuolo. Ove gl'infelici
sono molti, cresce ne' cuori pietosi il desiderio di soccorrerne
alcuno: e sono certo che crescerà pure nel
vostro. Il monastero ci avvezzò a digiunare; non ci
sarà quindi così grave, se il pane conteso da tanti
bisognosi scarseggerà anche per noi.
</p>

<p>
— Eh, non parlo del digiunare, io; parlo del niun
bisogno che ci è di andarci a porre in mezzo a una
battaglia.
</p>

<p>
— Ma voi sapete pure che è da seguire la volontà
di Dio: la quale vuole che i suoi servi non antepongano
nè comodi, nè sicurezza, nè vita al loro dovere.
</p>

<p>
— Anche l'Arcivescovo Uberto sa queste cose; eppure
vediamo come fugge.
</p>

<p>
— Uberto ha scomunicato Federigo, e non troverebbe
presso lui misericordia. Ma noi non abbiamo
scomunicato alcuno, frate Uguccione; del resto nulla
può sciormi dalla promessa di procacciar salute, se
posso, alla figliuola di Berardo.
</p>

<p>
— Così dee essere certamente! tornò a dire il compagno
dell'Abate, senza però essere più persuaso di
prima.
</p>

<p>
Ed in verità più avanzavano nel viaggio, più si
vedeva che i timori di Uguccione non erano senza
fondamento. Tutta la campagna, per quanto stendeasi
l'occhio, era coperta d'armati; ad ogni tratto le scolte
fermavano i due passeggieri, e chiedeano conto del
loro venire e del loro andare, Guglielmo dicea d'essere
<span class="pagenum"><a id="Page_50"></a>[50]</span>
indirizzato al Marchese Manfredo di Saluzzo, e
chiedea dove potesse rinvenirlo.
</p>

<p>
— Chi lo sa? veniagli risposto or dall'un capitano,
or dall'altro. Qui presso non è. Quelle insegne sono
lodigiane, quelle cremonesi, quelle altre parmigiane.
Là sono que' di Modena e di Reggio; più oltre que'
di Mantova, di Ferrara, di Bologna. Dall'altro fianco
accampano le schiere tedesche: fra tanta copia e sì
diversa di guerrieri come è possibile il conoscersi? In
quella disordinata riunione di popoli, l'odio comune
contro Milano dava nelle battaglie una direzione comune;
ma negl'intervalli si guardavano bieco l'un l'altro;
e perchè non venissero insieme a zuffa era
necessaria grande vigilanza nei capitani, i quali faceano
opera che ogni gente vivesse separata dall'altra e non
comunicasse colle vicine. Frequente cagione di discordia
erano le vettovaglie. Abbondavano talora sotto una
bandiera, e mancavano sotto le altre: invidia e bisogno
spingea queste alla rapina; i duci loro s'insultavano
a vicenda, si sfidavano a duello, negavano di punire
i soldati della propria schiera, che ne avevano oltraggiato
un'altra. I principi più illustri di Germania erano
sempre affaccendati ad intromettersi tra gli offesi, e
a sopprimere le gare alternando lusinghe e minacce,
e procacciando di tener nascosta all'Imperatore gran
parte di que' disordini, affinchè i già troppo frequenti
supplizi non si andassero ancora moltiplicando.
</p>

<p>
A forza d'interrogare, Guglielmo seppe alfine che
Manfredo era a Lodi coll'Imperatore, e colà s'avviò.
Manfredo, al vedersi comparire innanzi il vecchio
abate, tutto stupì, e credendo che l'impronta di mestizia,
ch'era sul suo volto fosse annunzio di sventure
che toccassero lui:
</p>

<p>
<span class="pagenum"><a id="Page_51"></a>[51]</span>
— Dunque non m'ingannarono, gli disse: tutto va
a soqquadro anche colà? Siete voi fuggito?
</p>

<p>
— Io non sono fuggito, rispose l'Abate.
</p>

<p>
— Ma che fa Berardo? Le accuse che gli si fanno
sono grandi. Si vuol ch'egli tenda a sovvertire il
Marchesato; e so di certo che a Cuneo si celebrò una
festa popolare, in cui Berardo, liberato da me di servitù
rappresentossi come oltraggiato dal mio benefizio,
e giurante la mia morte.
</p>

<p>
— Ignoro, Marchese, se tali indegne rappresentazioni
si siano fatte nelle feste di Cuneo; ma se anche
quella avesse avuto luogo, essa non indicherebbe
se non la folle speranza della plebe a cui per concitarla
i suoi seduttori indicano Berardo come suo
fautore.
</p>

<p>
— Sarei già volato a Saluzzo a chiarirmi d'ogni
cosa: ma le cure incessanti di questa guerra m'incatenano
qui. Frattanto non voglio giudicare senza
prove certe. Ma guai se Berardo!....
</p>

<p>
— Egli meriterebbe tutto il vostro sdegno, o Marchese,
se si servisse contro di voi del credito di cui
gode. Ma appunto perchè vi serve fedelmente, egli
è odiato e la sua fama è insidiata.
</p>

<p>
— Voglia il Cielo che nè io nè voi c'inganniamo
sopra il conto di Berardo.
</p>

<p>
— Bandite pure ogni dubbio, riprese l'abate. Ma io
non venni qui per difendere la sua fama: bensì per
farvi noto un delitto di cui lo stesso Berardo è vittima.
</p>

<p>
L'abate narrò quindi a Manfredo il ratto di Rafaella, e
la scoperta fatta del rapitore, e mostrò in testimonianza
la lettera di lei, portata da Melchisedecco.
</p>

<p>
Il Marchese arse di sdegno contro Villigiso, e raccontò
a Guglielmo, come quello scellerato, essendo
<span class="pagenum"><a id="Page_52"></a>[52]</span>
tanto felice quanto valoroso nelle battaglie, e congiungendo
alla sua iniquità una finissima scaltrezza nell'adulazione,
s'era amicato singolarmente l'arcicancelliere
Rinaldo, ed insinuato nella grazia di Federigo.
</p>

<p>
— Posta la presente sua fortuna, soggiunse Manfredo,
m'è forza reprimere l'ira che mi destano gli
oltraggi da lui fatti a Berardo, e fingere d'ignorarli.
Ma penserò a Rafaella, e vedrò, qualora Milano s'arrenda
di salvare questa fanciulla dalla rovina universale.
</p>

<p>
Notò il luogo dell'abitazione di Berengario, quale
era indicato da lei stessa, coll'intenzione d'andare egli
medesimo ad esserle scudo, tosto che il paese fosse
libero.
</p>

<p>
Dopo questo colloquio, l'abate per alcuni giorni
non potè rivedere Manfredo; tante furono le cure in
tutti i petti per le cose che poco dopo avvennero,
tante le agitazioni de' principi, chi per aizzare, chi
per pacificare l'Imperatore, chi per promuovere l'intero
eccidio di Milano, chi per impedirlo.
</p>
</div>

<div class="chapter">
<h2><a id="resa"></a>
CAPO V.<br />

<span class="small"><i>La Resa.</i></span>
</h2>

<p>
I Milanesi dimandavano pace, e per ottenerla proponeano
di spianare in sei luoghi le mura e le fosse
della città. Ma Federigo volle che s'arrendessero a discrezione:
di che gl'infelici, per evitar peggio, consentirono.
</p>

<p>
<span class="pagenum"><a id="Page_53"></a>[53]</span>
Era il primo giorno di Marzo, quando si videro
quei consoli di Milano, che poco prima aveano giurato
d'anteporre la morte alla resa, Ottone Visconte,
Amizone da Porta Romana, Anselmo da Mandello,
Anselmo dall'Orto ed altri gagliardi, illustrati da
numerose prodezze, sostenere le urla ed i fischi di
mille caterve nemiche, insolenti pel buon successo,
e così traversare un immenso campo sino alle diroccate
mura della vecchia Lodi, ove l'Imperatore seduto
sopr'alto trono accennava loro d'inginocchiarsi sulle
macerie della città da essi distrutta. E si videro obbedire
al cenno, ed abbassare la punta delle spade,
e spargere lagrime, non di pentimento ma d'ira impossente.
</p>

<p>
Dopo d'avere udito poi da Federigo il comando di
rassegnargli il giorno dopo le bandiere e rimettergli le
chiavi della città, i consoli ripartirono tra le stesse
urla e gli stessi fischi con che erano stati accompagnati
nel venire. Sarebbero stati messi in pezzi dalle
turbe, se non li avessero scortati e difesi alcuni dei
sommi, come Arrigo il Leone Duca di Sassonia e di
Baviera, Federico Duca di Svevia, il marchese di
Monferrato e quello di Saluzzo. La mattina seguente,
vennero trecento nobili Milanesi a cavallo colle bandiere
e colle chiavi della città. L'imperatore ricevette
il loro omaggio, quasi senza badarvi, e lasciolli
l'intero giorno in aspettazione de' suoi voleri. A sera,
rivedendoli, chiese loro con ira, perchè non fossero
venuti col carroccio. Tornarono dunque la mattina
seguente con mille fanti e col carroccio, e tutti giurarono
obbedienza.
</p>

<p>
Federico tenne ostaggi i trecento nobili, ma si
lagnò che fossero pochi, e ne volle altri cento. Allora
<span class="pagenum"><a id="Page_54"></a>[54]</span>
mandò sei suoi ragguardevoli personaggi, e sei Lombardi
nella città a chiedere il giuramento di obbedienza
all'intero popolo. Tra i primi notavasi lo storico
Ottone Vescovo di Frisinga, zio dell'Imperatore;
fra i secondi un altro storico Acerbo Morena, Lodigiano,
allora podestà della sua patria. V'era pur quell'Albernando
Alamano, e quel maestro Omobuono ambedue
Lodigiani, i quali erano stati i funesti sommovitori
di questa orribile guerra, e la cagione dello
sterminio di tante città. Perocchè trovandosi essi, nove
anni addietro, in Costanza, presero la determinazione,
senza averne alcuno incarico dalle loro città, di gettarsi
a piè del trono con due grosse croci di legno
in mano, secondo l'uso de' supplici di quel tempo,
e con eloquente dolore chiedere vendetta a nome di
Lodi e di tutti i vicini popoli tiranneggiati dai Milanesi.
</p>

<p>
L'Imperatore andò poi a Pavia, e quando i dodici
inviati ritornarono di Milano, e gli esposero il miserevole
stato, in cui la fame avea ridotti i Milanesi e
la fiducia che aveasi nella clemenza dell'augusto vincitore:
«Niuno interceda!» sclamò con voce cupa;
e tutti si tacquero.
</p>

<p>
La fama di questa fiera risposta corse in breve per
tutte le itale schiere. La maggior parte di esse alzarono
grida orrende di giubilo, lodando Dio e l'imperatore,
che finalmente la città superba che sì a lungo
avea oppresse le altre, sparisse dalla superficie della
terra. In quelle medesime schiere però molti generosi
abborrivano da gioia sì crudele, e gridavano:
«Imploriamo misericordia pei vinti!» Ma altri udendo
le loro pietose grida, li chiamavano inverecondi,
che osavano d'opporsi alla soddisfazione dovuta alle
<span class="pagenum"><a id="Page_55"></a>[55]</span>
care ombre degli estinti, e alle generazioni viventi e
future. Rinfacciavano loro che, avendo essi consanguinei
ed amici in Milano preferissero gli affetti
privati all'amore di patria. Seguiva alle contumelie il
mischiarsi delle lance e delle spade, sì che il tumulto
ne cresceva a dismisura.
</p>

<p>
Eriberto ed Ottolino aveano comando dal Duca
Guelfo d'adoperarsi anch'essi a calmare gli spiriti,
ma con cautela, per non mostrarsi troppo caldi contro
la fazione de' feroci che era gradita all'Imperatore,
sì che chi le si fosse mostrato troppo avverso avrebbe
potuto perdere sè senza salvare i Milanesi. Il timore
per la propria vita poco avrebbe potuto sopra menti
così generose; ma si frenarono, perchè sapeano che
il Duca era già sospetto e che una loro imprudenza
avrebbe potuto da' maligni attribuirsi al loro signore.
Per lungo tempo s'aggirarono dunque di qua e di là,
fedeli al proposito di sedare i furenti senza manifestarsi
nè pro nè contro, e solo ripetendo spesso che
le discordie erano disonorevoli ai Lombardi, e vietate
dal monarca.
</p>

<p>
Ma dove immense moltitudini sono in agitazione,
una consumata esperienza sarebbe appena capace di
mantenere alcuno in costante guardia de' proprii sentimenti:
or come mai teste giovanili avrebbero potuto
resistere al contagio di tale tumulto? Non è dunque
a stupire che Eriberto, udendo le imprecazioni de'
crudeli contro Milano, fosse ogni momento in procinto
d'inveire contro loro: ed allora Ottolino s'affrettava
di contenerlo, ricordandogli il Duca. Quando
poi Ottolino perdea alla sua volta la pazienza, e spronava
il cavallo su qualche gruppo di quegli ebbri,
Eriberto afferrava la briglia e scongiurava l'amico
<span class="pagenum"><a id="Page_56"></a>[56]</span>
di non rompere la promessa. Se non che mentre ciascuno
esortava valentemente l'amico a senile saviezza,
il sangue quadrilustre, che bollia nelle vene, più e
più li concitava per proprio conto. Ecco s'imbattono
nella schiera lodigiana, guidata dal fanatico Albernando
Alamano. Questa veniva allora alle mani con
uno stuolo d'altri Lombardi di varie città, i quali
voleano salvi i milanesi. I due giovani volevano passare
di fianco a' pugnanti, e allontanarsi, poichè vana
qui sarebbe stata ogni voce di pacificazione. Ma come
videro Albernando insolentire contro gli avversarii,
e piantare barbaramente la spada nel petto di venerando
vecchio, il quale inerme procurava di disarmarlo;
subito proruppero sul forsennato, e lo respinsero,
e prendendo a combattere contro i Lodigiani,
si lasciarono fuggire dalla bocca un altissimo grido:
«Perdono ai Milanesi, a terra i feroci!»
</p>

<p>
Questi erano sostenuti con gagliardia dal Marchese
di Monferrato uomo cresciuto nelle crudeltà e nelle
perfidie, e da quel Sicherio, illustre Barone tedesco,
il quale nel principio del Regno di Federico, essendo
venuto a Milano, intimator di esorbitanze, era stato
di là ignominiosamente scacciato. Costoro invadono
le tende ove custodiansi i prigioni milanesi, e le incendiano:
i miseri, cinti di catene e senz'armi, cadeano
sgozzati come agnelli da rabidi lupi. Il conte
Guido di Biandrate accorse con numeroso stuolo ov'erano
i due Saluzzesi. Il Marchese di Monferrato
restò leggermente ferito: Sicherio fu ucciso: i loro
seguaci lungamente respinti. Un dardo colpì gravemente
il conte di Biandrate il quale cadde di cavallo.
</p>

<p>
La strage divenne quinci e quindi sì estesa e terribile,
che il Barbarossa, il quale dall'alto di una torre
<span class="pagenum"><a id="Page_57"></a>[57]</span>
mirava il campo, se ne sentì spaventato, e intimò alle
altre sue schiere di muovere tutte sugli insani e di
separarli. Il dì tramontava e le tenebre agevolarono
la fine della pugna.
</p>

<p>
Mentre in mezzo a tale sanguinosa scena Ottolino ed
Eriberto tentavano di difendere uno de' prigioni, essi
intesero che egli era Berengario da Sant'Ambrogio.
I due giovani già aveano saputa da Guglielmo la dolente
storia di Rafaella, e perciò stesso più ardeano
d'ira contro coloro che voleano sterminata la città.
Ma oh quanto più infierirono loro contro quando il
prigione, da loro indarno difeso, disse loro, prima di
spirare, che difficilmente Rafaella poteva essere ancora
tra i vivi. Giacchè il popolo di Milano, ne' giorni
in cui fu spinto dalla fame a volere la resa, s'era
gettato a saccheggiare e disfare alcune case, in cui
sospettava celarsi le vettovaglie; e fra le case saccheggiate
annoveravasi quella di Berengario. In tale
disastro Rafaella, per difendere la vita di Alberta sua
benefattrice, avea ricevuto un colpo di coltello sotto il
braccio sinistro. Berengario la vide cadere, ma pugnando
si ara scostato dalle due donne, e la casa essendo
stata diroccata, egli le perdette di vista nè più
le potè rinvenire. Allora egli bramoso di morire o di
rivedere i suoi figli ch'erano prigioni del nemico,
si unì ad alcuni audaci, che tentarono una sortita,
e fu in quella fatto prigione. Di questo lamentevole
caso i giovani provarono infinito dolore, e se n'accrebbe
a mille doppi la loro ira: el che incontratisi
poco dopo, per mala ventura, con Villigiso che aizzava
i furibondi, lo investirono, lo colmarono di vituperii
e lo misero in fuga.
</p>

<p>
L'Abate Guglielmo, anche prima d'accorgersi che
<span class="pagenum"><a id="Page_58"></a>[58]</span>
la discordia potesse divenire sì atroce, appena questa
fu in sul nascere, era corso fra gli accaniti sperando
di ricomporli. La sua alta statura, la fronte calva, la
barba canuta, i modi venerandi, la voce nobilmente
supplichevole incuteano riverenza; ma in breve lo
scompiglio fu tale che Guglielmo ed Uguccione furono,
senza distinzione, balestrati qua e là dalle prepotenti
onde del generale movimento, senza che più
alcuno s'avvedesse di loro. Niun urto poteva dividerli:
giacchè il povero Uguccione aveva afferrata la
veste dell'abate come un naufrago che, non sapendo
nuotare, si appicca tenacemente a chi gli nuota d'appresso
per essere da lui salvato o per perire con esso
lui. Portati così dall'onda popolare, si trovarono vicini
al conte di Biandrate, quando questi cadde sanguinoso
di cavallo. Manfredo, ch'era poco lontano,
si slanciò allora a soccorrerlo, e potè così recar aiuto
nello stesso tempo anche ai due monaci. Il molto
sangue che Guido perdea, rendeva verosimile la sua
morte. Egli non avvilito nè turbato, ma con sincera
pietà stringea la mano di Guglielmo, e si raccomandava
alle sue preghiere ed a quelle del suo compagno mentre
era portato verso la città.
</p>

<p>
Federico lo scorse dalla sua torre e non ravvisandolo,
ma parendogli uno de' sommi capi, mandò a
vedere chi fosse. E udito il suo nome, volle che fosse
portato presso di sè per mostrargli il pregio in cui
lo teneva. Giacchè fra i capitani italiani, Guido era
tra quelli a cui l'imperatore portava maggiore benevolenza.
</p>

<p>
Curata la ferita da un valente Salernitano, primo
medico di Federigo, l'infermo confortato dal riposo e
dai farmachi, ripigliò forza bastante a tener colloquio
<span class="pagenum"><a id="Page_59"></a>[59]</span>
coll'imperatore. Guglielmo stava allora per ritirarsi,
quando questi, udendo ch'egli era l'abate di Staffarda,
gli disse:
</p>

<p>
— La vostra presenza non è soverchia alla mia corte.
So che il santo fondatore di Chiaravalle vi fu maestro,
e niuno de' suoi discepoli s'è mai mostrato partigiano
de' ribelli. Inoltre il vostro aspetto mi ricorda
il buon Ubaldo Vescovo d'Agobbio. — L'abate di
Staffarda s'inchinò e gli disse:
</p>

<p>
— Felice me, se avessi come Ubaldo la sorte di
trattenere le folgori de' potenti adirati.
</p>

<p>
Ma non erano più i tempi del Vescovo d'Agobbio.
Dalla guerra di Spoleto in poi, il cuore del superbo
s'era molto indurato. Corrucciato questi dalla significante
allusione di Guglielmo, guardollo torvo da capo
a piedi, e forse era tentato di rampognarlo d'arroganza,
ma il contegno dell'abate era sì modesto e nobile,
che Federigo mirandolo tornò a compiacersene, e gli
disse benignamente di non pensare ad altro che all'infermo.
</p>

<p>
Guglielmo e frate Uguccione si fecero dunque presso
il letto dell'infermo mentre l'Imperatore, trattosi altrove
col Conte palatino, Corrado suo fratello, col Re
di Boemia, con Manfredo di Saluzzo, Obizzo da Este
e altri, si diede con esso loro a favellare de' tumulti
di quel giorno e della sorte di Milano.
</p>

<p>
Venne allora annunziato l'antipapa Vittore IV, e
l'imperatore mosse a riceverlo nella vicina sala.
</p>

<p>
— Io vi credevo in cammino per Roma, gli disse
questi.
</p>

<p>
— Nè la Maestà Vostra mal s'apponeva, rispose l'antipapa;
ma le vie sono impraticabili, a cagione dei
masnadieri.
</p>

<p>
<span class="pagenum"><a id="Page_60"></a>[60]</span>
— O piuttosto avrebbevi fatto retrocedere la voglia
di godere anche voi dello spettacolo terribile che appresto?
</p>

<p>
— Quale spettacolo?
</p>

<p>
— Quello che voi desiderate: la distruzione di Milano.
</p>

<p>
— Ciò che io desidero ben lo sa il nostro augusto
figliuolo; io non ambisco che la distruzione dello scisma
cagionato da Alessandro. E ove ciò possa conseguirsi
senza che Milano perisca, io sono anzi venuto
per implorare sul vinto la misericordia del vincitore.
</p>

<p>
— Papa Vittore, voi implorate così trepidamente, che
quasi pare abbiate paura d'essere esaudito. Ma non
abbiate timore. Alla brama espressa dal prudente labbro,
non concederò nulla: ma tutto concederò alla
brama onde palpita segretamente il vostro cuore.
</p>

<p>
— L'Augusto Federigo pone lo scherzo là dove io
parlo seriamente.
</p>

<p>
— Bene, Papa Vittore! bene! La vostra accortezza
mi piace. Far dire che siete venuto ad intercedere pei
vostri nemici è degno di lode. La fama della vostra
paterna carità si spargerà dappertutto; i popoli vi benediranno;
e ciò varrà più assai d'un concilio per dichiararvi
successore legittimo di S. Pietro. Ma ciò basti.
Qui, come vedete, siamo tutti tali da poterci parlare
senza visiera.
</p>

<p>
L'antipapa guardò bene intorno, poi si lasciò sfuggire
un mezzo sorriso. Tuttavia non volle che alcuno
potesse accusarlo d'aver consentito allo sterminio di
Milano, e mettendo un profondo sospiro sclamò:
</p>

<p>
— Misera città! avrei dato me stesso per redimerti!
Ma sia fatta la volontà del Cielo.
</p>

<p>
— E sarà fatta (disse l'Imperatore) come fu fatta
da Tito sulla reproba Gerusalemme.
</p>

<p>
<span class="pagenum"><a id="Page_61"></a>[61]</span>
Udiva Guglielmo dalla vicina stanza questi discorsi,
e sdegnavasi della viltà dell'antipapa i cui freddi inviti
alla clemenza pareano anzi fatti ad arte per maggiormente
accendere l'ira del monarca. Udiva l'andare
e il venire dei principi, che riferivano all'Imperatore
l'operato da loro e da altri nelle agitazioni di
quel giorno. Parlavasi spesso di Guelfo con detti tronchi,
o misteriosi. Finalmente l'Imperatore, preso sotto
il braccio l'Arcivescovo cancelliere, s'appartò presso
l'uscio. Indi entrarono nella stanza del malato, e senza
badare ad alcuno, si diedero a passeggiare, parlando
sottovoce. Pareva che si trattasse ancora di
Guelfo. Rinaldo avea sembianza d'adoprarsi a rasserenare
il suo Signore. Questi disse.
</p>

<p>
— Basta, non si cessi di vigilare. Guai a lui, se...
guai!.... Il sangue che corre nelle sue vene nol
salverebbe. — Poi soggiunse: — Quanto ai facinorosi
arrestati, non si miri alla condizione d'alcuno; s'impicchino
tutti domani.
</p>

<p>
L'astuto ministro gli fece notare che il ritardo della
loro morte potea giovare. Molti di loro farebbero forse
importanti rivelazioni per aver salva la vita.
</p>

<p>
— È vero, disse Federigo. Dunque si serbino i più
notevoli; e tosto s'impicchi ciò che sembra inutile.
</p>

<p>
— Questo non è paese per me (pensava modestamente
frate Uguccione) se qui s'impicca ciò che sembra
inutile. E chi più inutile di me fra questi grandi
che non mi dicono una parola? Chi più inutile di
me a questo letto, ove l'illustre gemebondo non ha
parola se non per l'abate, e si cura di me, come se
non ci fossi?
</p>

<p>
Intanto Federigo e Rinaldo erano nella sala, e venutovi
il sire di Mozzatorre, Guglielmo l'intese dipingere
<span class="pagenum"><a id="Page_62"></a>[62]</span>
con nerissimi colori il procedere d'Eriberto e
d'Ottolino, e chiamarli autori principali dell'accaduto
conflitto e dire che aveali fatti carcerare.
</p>

<p>
— Bravo il mio Villigiso! disse l'Imperatore: fa che
svelino tutte le trame che si nascondono sotto questo
fatto. Ma poco dopo apparve con faccia irata il Duca
Guelfo, cui tutti salutarono con apparente serenità. «Vi
prego, cugino, egli disse all'Imperatore, di farmi rendere
due guerrieri, miei famigliari, che vennero per
isbaglio sostenuti in carcere. Ve ne rispondo io.»
</p>

<p>
Federigo gli rispose con cortese sorriso:
</p>

<p>
— Non vi dispiaccia, Duca, ch'io m'informi prima
della cagione di questo carceramento. Se saranno innocenti,
vi farò dare ampia soddisfazione.
</p>

<p>
Questo rifiuto dolse assai al Duca. Il quale nondimeno
giunto presso il letto, e presa la mano di Guido,
si condolse con parole dolcissime della ferita da lui
ricevuta, e parve non avere al mondo altra sollecitudine.
</p>

<p>
Frate Uguccione trasecolava, udendo parlare con
tanta soavità, dopo averlo veduto entrare con faccia da
basilisco. — Se non temessi di far giudizio temerario
(pensava egli) direi che in queste pareti v'è poca
carità e molta finzione.
</p>

<p>
Stupiva pure che l'Abate paresse non accorgersi di
nulla e favellasse con ilarità di varie cose indifferenti.
Parea ad Uguccione che sarebbe stato meglio il dimenticare
ogn'altro interesse, e parlare subito della povera
città di Milano. Quella leggerezza lo scandolezzava,
ignorando, come semplice ch'egli era, che in certi tempi
e in certi luoghi conviene mostrare leggerezza, affinchè
gli animi si tastino prima l'un coll'altro, innanzi
di manifestare il fine per cui si è venuto. Così
<span class="pagenum"><a id="Page_63"></a>[63]</span>
facea Guglielmo; studiava i moti del volto di Guelfo,
il suono della voce, gli sguardi e lasciava che altri
facesse lo stesso sopra di lui. Ma approfittando poi d'un
istante di romore che faceasi nella sala per la venuta
dell'Imperatrice, l'Abate disse sottovoce a Guelfo: — Adopratevi,
duca, ma con tutta prudenza per salvare
que' due Saluzzesi; essi mi stanno molto a cuore!
</p>

<p>
Guelfo strinse all'Abate la mano e risalutato l'infermo,
passò nella sala ad ossequiare l'augusta Beatrice.
</p>

<p>
Ella dicea, con affettuoso sorriso, all'Imperatore:
</p>

<p>
— Vostra Maestà quest'oggi mi sfugge, ma io sono
ardita e vi perseguito. So che Federigo è un cavaliere,
a cui una dama può ricorrere, senza timore
di venire respinta.
</p>

<p>
Federigo pregiavasi infatti d'essere il modello dei
cavalieri. Inoltre amava teneramente la sua sposa. Le
porse dunque la mano, e facendola sedere le disse:
</p>

<p>
— M'è dolce fuggire, se ciò muove la mia signora
a cercarmi.
</p>

<p>
E allora l'egregia donna, con ragionamenti pieni
di senno e di grazia, cominciò a perorare a favore dei
vinti, e a dipingere in nobilissima guisa la gloria che
rifulge sulla corona de' sovrani clementi. Ella scusava
o fingea di scusare lo sterminio d'altre città,
dicendo che senza dubbio quel rigore era stato necessario
per umiliare l'insolenza de' ribelli. Ma soggiungea,
che ora quell'insolenza era atterrata, e che
l'eccidio di Milano avrebbe tutta l'odiosità d'una vendetta
non cristiana.
</p>

<p>
Abilissima poi, com'è proprio delle donne, a commuovere
con viva rappresentazione delle cose, ella mostrava
tutti i lagrimevoli errori d'una tale barbarie,
i molti innocenti che sarebbero colpiti co' rei, l'esacerbazione
<span class="pagenum"><a id="Page_64"></a>[64]</span>
di questi e di quelli: esacerbazione pericolosa,
forse fatale, forse aiutata da prodigi del Dio di misericordia:
se la misericordia fosse spenta nell'uomo.
</p>

<p>
Federigo l'ascoltava con un misto d'ammirazione
e di tormento. Ma sempre opponea ragioni di Stato
coonestando la sua implacabile ferocia col nome venerando
della giustizia. Più insistea Beatrice e più Federigo
le opponeva in termini variati le stesse ragioni,
che lo teneano fermo nel proposito di distruggere
Milano.
</p>

<p>
L'Imperatrice afflittissima di nulla ottenere, chiuse
in petto il suo dolore, e tacque. Volse poi alcune parole
cortesi al Vescovo di Frisinga e ad altri, ed intanto
parea loro significare cogli sguardi il desiderio di
venire da loro secondata, nell'espugnare il cuore del
feroce imperatore. Chiese poi della salute del conte di
Biandrate, e detta di lui qualche parola benevola, si
ritirò.
</p>

<p>
Tutti nella sala rimasero allora per alcuni istanti
in silenzio. Il sorriso che, per urbanità cavalleresca
era stato fino a quel punto sul labbro di Federigo,
disparve. I cortigiani non vedeano più in lui che un
Imperatore corrucciato, il quale senza parlare dicea:
</p>

<p>
— Guardatevi dall'eseguire ciò che gli sguardi della
sconsigliata mia donna vi chiesero; non soffrirei
la vostra insolenza!
</p>

<p>
Vittore, stanco dal viaggio, prese commiato. Federigo
lo mirò con disprezzo; indi congedò gli altri principi
e disse ad Arnando suo segretario, e al cancelliere
Arcivescovo di terminare le lettere incominciate
ai Re di Francia e d'Inghilterra, per la convocazione
d'un nuovo concilio. Entrò poi nella stanza del Conte,
e passeggiò alcuni minuti colle braccia incrocicchiate.
</p>

<p>
<span class="pagenum"><a id="Page_65"></a>[65]</span>
Frate Uguccione l'adocchiava di soppiatto, cacciava
via il sonno, ripensando un curioso fatto, raccontatogli,
anni sono, da un pellegrino. Cioè come nella
dieta Generale, tenutasi in Roncaglia nel 1115, essendo
stati interogati i famosi dottori delle leggi dello
studio di Bologna, Martino Gossia, Bulgaro, Iacopo
ed Ugone da Porta Ravegnana, di chi fossero i ducati,
i marchesati, le contee, i consolati, le zecche, i
dazii, i porti, i mulini, le pescagioni, ed insomma
quanto comprendesi sotto il nome di regalie, quei
grandi dottori aveano concordemente sentenziato: — Tutto,
tutto è dell'Imperatore! — Uguccione ricordava
pure d'aver inteso, come cavalcando un giorno Federigo
fra due di que' sapienti, Bulgaro e Martino, li
avea interogati s'egli fosse giuridicamente <i>signore
del mondo intero</i>. Ed avendo Bulgaro risposto di no,
e Martino impudentemente di sì, smontato di cavallo
l'Imperatore donò all'adulatore Martino il suo palafreno
e a Bulgaro un bel nulla. Il perchè disse poi
quest'ultimo le scherzose parole: <i>Amisi equum, quia
dixi aequum; quod non fuit aequum.</i>
</p>

<p>
Frate Uguccione pensava: — Signore dell'universo
mondo, veramente a me pare, che sia il solo Dio.
Eppure anche Bulgaro, che non peccava d'adulazione,
non dicea poco ammettendo che a Federigo appartengono
tutt'i ducati, i marchesati, le contee, i consolati,
le zecche, i dazi, i porti, ecc. Quanta potenza!
Pure se debbo dire quello che mi pare, non ci vuol
molto a capire che io sono più contento di lui. Guarda
come allunga il labbro inferiore, e poi lo ritorce
indietro, mordendolo, e muta colore di quando in quando
e freme che pare quasi impazzito.
</p>

<p>
L'Imperatore essendosi intanto fermato a guardare
<span class="pagenum"><a id="Page_66"></a>[66]</span>
il conte di Biandrate, questi gli disse: — La mente di
vostra maestà è ingombra di gravi pensieri. — Mio
caro Conte, rispose Federigo; parvi poca noia la necessità
d'affrontare il biasimo di molti per esser fermo
nel rigore della giustizia. Sin dalla mia prima calata
in Italia, io vidi che Milano non sarebbe doma, se
non dal ferro e dal fuoco. Essa mi chiese pace; ed oh
avessi io allora resistito alle preghiere dell'Imperatrice
e vostre; quanto sangue e rovine di città si sarebbero
risparmiate. Ma ora che la nuova ribellione ha
messo il colmo alla sua perfidia, non sarò sì stolto e
effeminato che dia luogo a improvvida pietà. Milano
sarà distrutta.
</p>

<p>
Il Conte disse, ma con voce sì debole che non potè
proseguire: — Parlavamo appunto dianzi di ciò l'Abbate
di Staffarda ed io......
</p>

<p>
— E che dicevate? chiese il Monarca volgendosi a
Guglielmo.
</p>

<p>
— Dicevamo, rispose questi, che allora quando la Maestà
vostra concesse pace ai Milanesi, essi erano stati
domi non tanto dalle armi, quanto dal fiero contagio che
avea spopolato la loro città. Ritornata la salute ed essendo
affluito in Milano un gran numero di partigiani
dalla campagna e dalle altre vicine città, sentirono di
nuovo la superbia della forza e tornarono credersi non
vincibili. Questo delirio potè sorgere allora perchè una
lunga pruova non aveali ammaestrati: ma ora siffatte
illusioni svanirono. Nella miseria in cui Milano precipitò
per le sconfitte ricevute, nulla ha più che possa
sedurla. Resta dunque a decidere se quando tutto dimostra
che una città non è più in grado d'insolentire,
il vincitore debba esterminarla. Ed io dico aperto,
e la Maestà vostra mi permetterà questa libera parola,
<span class="pagenum"><a id="Page_67"></a>[67]</span>
qual si addice al mio carattere, che sì fiera vendetta
non è scusabile in un monarca cristiano.
</p>

<p>
— Abate di Staffarda, questa franchezza che in altri
forse non tollererei, negli uomini come voi mi piace.
Ma voi errate a partito credendo che io voglia spenta
Milano per cieco impeto di vendetta. Io son mosso
da ragione di Stato e da debito di severa giustizia.
A voi, come è facile in persone di Chiesa, la
compassione fa velo alla mente. Ma la compassione
agl'infelici non è sempre ragionevole nè virtuosa. O il
parricida che va al patibolo, perchè è infelice, cessa
d'essere un mostro? E il giudice sarà vendicativo e
crudele, perchè non lo assolve?
</p>

<p>
— Cesare, l'intelletto umano è sì fecondo di giustificazione
per qualsiasi opera, che se un corruccioso
potesse distruggere l'universo, non gli fallirebbero
motivi, in apparenza insufficienti a ciò compiere. Ma
la fecondità dell'intelletto nell'adulare alle nostre passioni
ci torrebbe sempre la via di conoscere quando
siamo giusti od ingiusti, se ne' casi gravi non interrogassimo
un oracolo più fido, più sicuro, quello che
Dio pone nella coscienza di tutti. Chi dice di seguire
la sua coscienza, ed opera il male, o non l'ha interrogata
non l'interrogò sinceramente. Nè interroga
sinceramente la propria coscienza chi non ode i franchi
consigli che la religione gli dà per mezzo dei suoi
ministri.
</p>

<p>
Niun altro che l'Abate di Staffarda avrebbe potuto
far udire all'orgoglioso Barbarossa sì ardite parole.
Ma Guglielmo era non meno modesto che venerabile,
e sì nella presenza come nella voce aveva un mirabile
potere d'avvincere, almeno per un istante, il cuore
anche più ritroso ed indomito. Federigo volea sdegnarsi
<span class="pagenum"><a id="Page_68"></a>[68]</span>
e non potea. Fissava nell'Abate le pupille attonite,
e dimandava a sè stesso come avesse pazienza
d'udire tal favella da un uomo. Egli non avea provato
da gran tempo cosa simile. Sarebbevi mai in
alcun mortale una virtù superiore alla parola, una
virtù esercitantesi imperiosamente dall'anima loro sopra
l'anima altrui, cosicchè mentre, se bene osservansi,
i loro discorsi nulla abbiano di trionfante, nondimeno
chi li ha pronunciati trionfa? Tali certo dovevano
essere gli Apostoli. Il mondo conosceva oratori
più eloquenti di loro, e tuttavia il mondo, benchè
riluttante alla loro dottrina, l'abbracciava. Quando
quella virtù, superiore alla parola, opera non solo sopra
i rozzi, ma sopra coloro che lungo uso di ragionare
e lunga superbia ha fatto astuti, è impossibile
non riconoscervi un'efficacia maravigliosa, un dono
segreto di quel Dio che si comunica ad alcuni eletti
perchè adempiano il voler suo in guise straordinarie.
</p>

<p>
Siffatti pensieri volgeansi nella mente di Federigo
mentre Guglielmo favellava, ed erano un'ispirazione
celeste che lo stimolava a non resistere alla grazia.
Ma niuna ispirazione costringe. Federigo sentì l'incanto
amabile e gagliardo della santità apprendersi
da lui come la presa della mano paterna sul figliuolo
temerario in mezzo a' dirupi. Ma egli era a quel
grado d'orgoglio, in cui l'uomo si vergogna di non
essere costante nella malvagità, e senza avere consultato
altro che inique passioni, dice d'aver consultato
e ragione e coscienza, e si forma una grandezza infernale
ed illusoria ch'egli scambia coll'eroismo. Allora
non evvi alcuna verità che non si travolga, alcun
principio evangelico che non si profani, torcendolo a
conclusioni scellerate.
</p>

<p>
<span class="pagenum"><a id="Page_69"></a>[69]</span>
— <i>I franchi consigli della religione e dei suoi ministri!</i>
disse l'imperatore. Egregiamente! Appunto quelli
mio caro abate, mi sforzerò di seguire. La religione
comanda di recidere le membra infette, piuttosto che
di lasciar perire l'intero corpo. Essa vieta di fomentare
l'iniquità tollerandola, laddove m'è facile estirparla.
Estirpare Milano m'è facile, lo vedrete, lo vedrete.
</p>

<p>
— Deh, ve ne scongiuro, dissegli Guglielmo, ritardate
almeno l'esecuzione di questo tremendo disegno!
Fate più lungo esame; spogliatevi prima d'odio, accostate
l'anima vostra a quel Dio che sulla terra rappresentate.
Ho fiducia che, se lo interrogate, egli non
vi dirà d'estirpare Milano. Egli forse vi mostrerà, che
una seconda clemenza, è per ottenere l'effetto non
ottenuto dalla prima, e che da questa clemenza, e
non da severi castighi, pende la pace delle generazioni
avvenire.
</p>

<p>
— Abate di Staffarda, voi ed io consulteremo ancora
il Signore, per non errare ne' nostri giudizii.
Vedrete che egli dirà a me «Estirpa»; e a voi «Rassegnati!»
</p>

<p>
Lo salutò con un cenno di mano; salutò nello stesso
modo il conte; e se ne andò. Guglielmo mosse un
passo, quasi per seguirlo. Federigo gli
disse imperiosamente: — Restate. — Passando nella sala sottoscrisse
le lettere che gli presentarono Arnando e Rinaldo, e
si ritirò fremendo nella sua stanza.
</p>

<p>
Il Conte di Biandrate, tutto commosso, disse a Guglielmo: — Uomo
di Dio voi avete adempiuto un
gran dovere! Possa il duro cuore di Federigo approfittarne!
</p>

<p>
Indi sentendosi alquanto sollevato, chiamò uno scudiere,
<span class="pagenum"><a id="Page_70"></a>[70]</span>
e volle che i due monaci andassero a dormire.
</p>

<p>
— <i>Sit nomen Domini benedictum</i>, disse frate Uguccione.
</p>
</div>

<div class="chapter">
<h2><a id="distruzione"></a>
CAPO VI.<br />

<span class="small"><i>La Distruzione di Milano.</i></span>
</h2>

<p>
Sorgeva l'aurora del giorno 19 Marzo; e già arrivavano
da Pavia i messi imperiali, latori ai consoli
di questo fiero comando:
</p>

<p>
— «Noi Federigo, per la grazia di Dio, Re di
Germania e Imperador de' Romani, intimiamo a tutti
coloro che sono nella città di Milano, maschi e femmine,
di uscire nel termine d'otto giorni, con ciò che
possono portar seco.»
</p>

<p>
In pochi istanti l'orribile novella fu nota a tutti i
cittadini, e l'aere echeggiò di lamenti e di maledizioni.
Alcuni, svegliandosi non volevano credere ciò
che udivano, e speravano di sognare; poi convinti
della realtà, non poterono sostenere questo colpo e impazzirono;
altri furono uccisi dall'eccesso del dolore;
altri si svenarono per essere almeno seppelliti nelle
rovine della loro patria.
</p>

<p>
Le porte della città vennero immediatamente aperte.
Un banditore fu spedito dai consoli sovr'ogni piazza
e per ogni via, perchè si sollecitassero i cittadini ad
obbedire, e si raccomandasse loro il buon ordine, e
la mutua carità in sì alta sventura. I consoli stessi,
più memori del pubblico bisogno che delle domestiche
loro angosce, si videro tutto il giorno in più
<span class="pagenum"><a id="Page_71"></a>[71]</span>
luoghi della città arringare il popolo e pregare che
niuno s'abbandonasse ad inutile disperazione, affinchè
almeno i vincitori non disprezzassero i caduti.
</p>

<p>
Un numero grande di Sacerdoti si sparse per ogni
dove, col Crocifisso in mano, a ricordare che era giunto
il tempo d'imitar il divino maestro, immolato dalla
ferocia delle passioni umane. Le esortazioni veniano
spesso soffocate dal pianto de' medesimi esortatori, e
non s'udiva allora che una voce: «Oh Milano! oh
infelice Milano!»
</p>

<p>
Quindi ripigliavano quelli a predicare il Dio dei
dolori e la brevità delle sciagura mortali, e l'alterno
sparire di tutte le grandezze che per un tempo abbelliscono
la terra. Simili verità non sono mai sentite
così profondamente come nelle afflizioni generali. Ma
il grido: «Oh Milano! infelice Milano!» torna a scoppiare;
e quelli che alzavano il Crocifisso per invitare a
rassegnazione, ripeteano di nuovo anch'essi il grido
degli altri.
</p>

<p>
V'ebbe taluno, o perverso, o dissennato che assalì
con vituperio e percosse i consoli ed i sacerdoti urlando
non esservi Dio, non <a id="tn72"></a>esservi giustizia, non esservi
se non violenza e stoltezza e dolore. Tali bestemmie
erano in sì turpe dissonanza col pensiero comune,
che il popolo n'era empiuto di spavento, come
se l'inferno per accrescere la desolazione della triste
città vi vomitasse i suoi mostri. Allora presi da furioso
zelo, gl'inorriditi si scagliarono sui bestemmiatori
e li fecero a pezzi. Immense furono le ricchezze abbandonate.
Gran numero di sventurati, sformandosi a
portar fardelli superiori alle loro forze, stramazzavano
pe' trivi e calpestati dalla folla perivano, o non
trovavano più il fardello loro, o ne prendeano un altro
<span class="pagenum"><a id="Page_72"></a>[72]</span>
o sdegnavano di più nulla prendere ed usciano privi
di tutto; quali muti, quali urlanti, quali lagrimando
in silenzio.
</p>

<p>
Il maggior numero di coloro che avevano pargoletti,
od infermi parenti moveano dalle loro case tenendoli
per mano, e portando addosso i bagagli: ma com'erano
in mezzo alla moltitudine, o l'infermo o il fanciullo
stentava a reggersi in piedi, quelli gettavano
via la roba e si caricavano questi sulle spalle.
</p>

<p>
Tutti coloro che giugneano ad una porta della città
voleano ancora toccarla, e sclamavano miseramente — «Addio!
addio!» — e questo angoscioso saluto ripeteasi
di continuo da tutti gli uscenti e prolungavasi
per lungo tratto fuori delle mura. Vane erano le cure
dei più generosi cittadini perchè quella moltitudine
sgombrasse con ordine. Da mane a sera affollavasi
la turba alle porte, e quanta più ne partiva, tanto più
densa parea quella che rimanea. Dopo i tre o quattro
primi giorni, la popolazione era tuttora sì numerosa,
che nacque in molti il timore di non aver campo ad
uscire entro il termine decretato. Allora, immaginando
che coloro che rimarrebbero sarebbero passati a filo
di spada dai saccheggianti od arsi colle loro case,
l'ansia d'uscire divenne frenetica. La quantità de' soffocati
e de' pesti nella turba fu spaventevole, ad onta
che le mura fossero state rotte, onde aprire più largo
varco a' fuggenti.
</p>

<p>
Negli ultimi due giorni restavano pochi nella città,
la maggior parte infermi o storpi! senza aiuto. Decisi
dapprima di non partire da' loro tetti e di lasciarsi
trucidare, il terrore della morte aveali poscia scossi e
consigliati di trascinarsi allo scampo.
</p>

<p>
I principali cittadini si ricoverarono a Piacenza, a
<span class="pagenum"><a id="Page_73"></a>[73]</span>
Brescia e presso altre genti amiche. Non mancarono
tuttavia molti che trassero a Lodi, a Pavia ed a Como,
ove l'enormità della loro sventura li fece compiangere
ed accogliere umanamente da coloro, che poco prima
erano loro nemici accaniti. La plebe si sparse fuori
della città a' monisteri di san Vincenzo, di san Celso,
di san Dionisio e di san Vittore, e ne' vicini contorni.
</p>

<p>
Malgrado sì lunghi esperimenti della efferatezza del
Barbarossa, le lusinghe della speranza viveano ancora
nel cuore di tutte quelle migliaia d'addolorati. Non
parea loro inverosimile che l'Imperatore pago del recato
spavento desse finalmente adito alla clemenza, e, permutato
il castigo in forti somme di denaro, li lasciasse
ritornare alle case loro. Vana lusinga! All'alba del dì
seguente Federigo, accompagnato da' cortigiani e dalle
infinite sue schiere, mosse verso la città da lui maledetta.
Egli v'entrò da porta Ticinese, ed uscì dall'opposta,
abbandonando la ricca preda all'avidità dell'esercito.
Chi può dipingere la gara di tanti rapaci? Palazzi,
case, emporii, botteghe, tutto fu invaso, tutto fu spogliato.
Neppure le chiese furono risparmiate: l'abbondanza
de' sacri arredi che i profanatori si divisero
non fu computabile. Un'antica opulenza, e la pietà di
migliaia di uomini aveanli accumulati: e tutto fu in
breve dissipato! Narrasi che trovati in tale giorno i
corpi creduti de' tre Magi, Rinaldo Arcivescovo di
Colonia li abbia fatti prendere, per quindi mandarli
alla sua diocesi ove tuttora si venerano.
</p>

<p>
Durò più giorni il saccheggio, e ancora i palpitanti
cittadini speravano di riavere almeno i loro nudi tetti.
Ma il barbaro editto della totale distruzione di Milano
uscì finalmente. I Cremonesi furono destinati ad atterrare
il sestiere di porta Romana: i Lodigiani quello
<span class="pagenum"><a id="Page_74"></a>[74]</span>
di porta Renza; i Pavesi quello di porta Ticinese; i
Novaresi quello di porta Vercellina; i Comaschi quello
di porta Comacina; e gli abitanti del Seprio e della
Martesana quello di porta Nuova. Furono tutte mani
italiane quelle che distrussero la regina delle province
Lombarde, una delle più belle e più grandi città
dell'Italia. E niuno si ritrasse dall'opera nefanda.
Che anzi, essi, essi furono che dimandarono questo
ministero per soddisfare alla loro scellerata vendetta.
E non solo il dimandarono, ma lo comprarono offrendo
migliaia di marchi d'argento!
</p>

<p>
Un'infinità di furibondi s'avventò con martelli e picconi
al diroccamento; e per terminare più presto, venne
appiccato il fuoco in molte parti della città. In pochi
giorni la ruina fu compiuta.
</p>

<p>
Una sera l'innumerevole popolo, disperso qua e là
pe' borghi e per la campagna tenea le ciglia lagrimose
sovra alcuni avanzi di quelle care mura, di quelle
superbe torri, di quelle venerande basiliche, ed ahi!
rammaricavasi di non doverle più vedere il mattino
seguente. Il sole tramontava sanguigno, velato dai globi
di fumo che sorgeano dalle rovine. Il crepuscolo fu
breve: un denso tenebrore circondò quelle indistinte
moli; le fiamme stesse eransi abbassate e ardeano covanti
pe' tetti.
</p>

<p>
«Oh Milano! oh dolce patria! gridarono i miseri
con disperato lamento. Addio! addio! Non ti vedremo
mai più! mai più!» E quel <i>mai più!</i> sonava
così angoscioso e così pieno d'affetto, che a molti de'
nemici, udendolo, sgorgarono le lagrime. E mentre
echeggiava per l'aere quell'orrendo <i>mai più</i>, il campanile
della metropolitana, ch'era il più alto edifizio
della Lombardia e mirabile per la sua vaghezza, precipitò
<span class="pagenum"><a id="Page_75"></a>[75]</span>
con grandissimo fracasso, e rovesciatosi sovra
la chiesa, atterrò la massima parte di essa.
</p>

<p>
Dopo un lungo «Ah!» successe un silenzio che
fece drizzare i capelli allo stesso Imperatore. Pareva
il ritorno del nulla, dopo la distruzione del creato.
</p>

<p>
Il giorno appresso, Milano non era che un monte
di pietre; e la rabbia degli esterminatori non era cessata.
Quelle pietre si trasportarono con furore sinchè
furono disperse, sinchè il suolo fu nudo, e la città parve
non essere stata mai. Sole rimaneano qua e là, come
stupite di se medesime alcune chiese depredate, quali
affatto intere, quali soltanto danneggiate dall'incendio
e da caduta di fabbriche vicine.
</p>

<p>
Quando furono sgombre le macerie della città, fu
veduta più giorni una moltitudine di sfrenati banchettare
e danzare cantando le glorie di Barbarossa e dei
Lombardi suoi compagni di vittoria, e giurando per
sè e pe' loro nipoti di mantenere osservato in eterno
il cesareo decreto, che Milano non si rifabbricasse
mai più.
</p>

<p>
Non cessavano le esecrande orgie neppure negli orrori
della notte; e chi da lontano mirava l'agitarsi
delle fiaccole, e ascoltava le abbominevoli cantilene
credea di vedervi, mista a que' forsennati, una turba
di spiriti maligni, che giganti or passeggiavano, or
balzavano per aria, or fuggivano uno spirito più
grande di loro, l'angiolo di Milano; il quale, prostrato
a piangere sulle rovine, a quando a quando sorgeva,
ed offuscava col fulgore delle pupille la luna e le
stelle, e roteando una spada di fuoco sconfiggea i
satelliti d'inferno.
</p>

<p>
Forse ad alterare le fantasie degl'infelici, e a far
vedere apparizioni celesti contribuivano certe urla
<span class="pagenum"><a id="Page_76"></a>[76]</span>
ferine, che prima non s'erano intese mai così moltiplici,
così addolorate, così orrende. Erano le urla di
numerosi branchi famelici, che percorrevano uniti
la solitudine, e accresceano la propria rabbia urlando,
e divoravano cadaveri insepolti, o sentendoli al fiato
sotterra li disseppellivano per cibarsene, ed inseguivano
spaventosamente i vivi; sicchè bisognò alfine dar
loro la caccia, ed a poco a poco distruggerli come
bestie feroci.
</p>

<p>
Fu chi lasciò scritto che Federigo fece sul suolo
della sterminata città condurre l'aratro e seminar sale.
Certo è che egli, dopo avere assaporata la crudele
sua opera, assistendo a quella desolazione, ebbe l'impudenza
d'insultare ancora a tanta miseria, presentandosi
con gran pompa, nella domenica delle Palme,
ai divini officii della Basilica di Sant'Ambrogio.
</p>

<p>
E niuno fu che gliene vietasse il passo, come già
fece il magnanimo Santo in quella medesima città
(e forse alla porta del medesimo tempio) all'Imperatore
Teodosio che sordido di strage voleva appressarsi
agli altari! Ma Uberto, successore del gran Vescovo,
fuggiva l'ira di Federico in terre lontane, e tutto
il clero fedele era dissipato. L'Agnello di propiziazione
veniva offerto dalle mani scellerate d'un antipapa:
la parola di Dio era pronunciata dal sanguinario Rinaldo
Arcivescovo di Colonia, i circondanti prelati e
sacerdoti erano scismatici e ribelli al legittimo Pontefice.
La pia Beatrice si disse ammalata e non volle
aver parte a tale profanazione.
</p>

<p>
Federigo avrebbe pur quivi celebrata la Pasqua,
ma Beatrice negò d'intervenirvi, ed egli fermò di
celebrarla in Pavia. Non potè ella negarvi la sua
presenza, ma volle che la Messa fosse detta da Ottone
<span class="pagenum"><a id="Page_77"></a>[77]</span>
zio dell'Imperatore, Vescovo di Frisinga; il che fu
a disdoro dell'antipapa. Folta copia di Vescovi, d'abati,
di marchesi, di conti e d'altri baroni vi concorse.
</p>

<p>
In questo solenne giorno, Federigo si mise in capo
la corona che da due anni non portava, per giuramento
fatto di solo ricingerla, domati i Milanesi. Alla
Messa successe un convito dato a' più intimi: la riverenza
del giorno pasquale non consentiva maggiore
baldoria.
</p>

<p>
Più lauto festino fu imbandito il dì seguente. Vi
s'assisero gli augusti sposi colla corona, i Vescovi
settatori dello scisma di Vittore, i principi tutti ed i
consoli della città colle varie insegne del loro grado.
L'abate di Staffarda, benchè invitato non comparve.
</p>

<p>
Sedeanvi pure molte gentili donne de' più illustri
casati, vestite di magnifiche vesti di damasco o di
broccato, con corsetti di stoffa d'oro. Candidi finissimi
veli pendeano dietro le spalle, fermati sulle
chiome da fila d'oro, o da eleganti borchie ricche
di gemme. Tutte aveano in orecchini, collane, smaniglie
ed anella, tesori mirabili proporzionati allo
splendore delle famiglie.
</p>

<p>
Al suono di guerresca musica portaronsi le prime
vivande da un gruppo di cavalieri, rappresentanti
colle loro diverse fogge di vestire e con ingegnosi
ricchissimi emblemi i diversi feudi dell'Impero. Ciascuno
porgendo il suo piatto diceva qualche motto
cortese in omaggio all'augusta coppia. Successe a
que' suoni un'armonia più soave, ed allora vennero
portate le frutta da cento damigelle figuranti le varie
città e i diversi contadi de' dominii patrimoniali di
Federigo, vestite con gran ricchezza a foggia qual di
matrona, qual di forese e tutte incoronate di fiori. Mescolavasi
<span class="pagenum"><a id="Page_78"></a>[78]</span>
a quel coro una turba di vaghissimi fanciulli,
i quali significavano gli angioli delle città e
delle castella; e ciascuno sollevando sopra il capo in
leggieri vasellami d'oro e d'argento ogni sorta di
confetti andarono a deporli sui deschi. Sì le donzelle
che i garzonetti dissero del pari il loro motto d'omaggio.
</p>

<p>
Al convito successero magnifiche danze che durarono
l'intera notte. Beatrice era sparita. Simili feste, insultanti
all'eccidio di sì nobile città e al dolore di tanti
infelici, metteanle spavento.
</p>
</div>

<div class="chapter">
<h2><a id="imperatrice"></a>
CAPO VII.<br />

<span class="small"><i>La pia Imperatrice.</i></span>
</h2>

<p>
Entrando Beatrice ne' suoi appartementi, fu sorpresa
di trovare nell'anticamera Guglielmo. Questi
le s'inchinò e disse: — Il cuor mio presagiva che la
maestà dell'Imperatrice sarebbesi presto ritratta da
quelle gioie.
</p>

<p>
— Gioie? soggiunse ella con voce d'onesto rimprovero
e scotendo mestamente il capo. — Ma, se
non erro, voi siete l'Abate di Staffarda.
</p>

<p>
E com'egli abbassava la fronte assentendo, ella
ripigliò con figliale verecondia.
</p>

<p>
— Conviene, o Abate, che vi sieno assai poco in
pregio le donne perchè da tante settimane che vivete
presso noi, non vi siate mai mostrato al nostro sguardo.
Ora forse il vostro beato maestro vi susurrò finalmente
<span class="pagenum"><a id="Page_79"></a>[79]</span>
all'orecchio, che un suo degno discepolo, quale
voi siete, è il benvenuto presso Beatrice di Borgogna.
</p>

<p>
San Bernardo essendo pure di Borgogna, Beatrice
lo venerava con particolare affezione. Nel chiamarsi
poi col suo semplice nome di battesimo ella parve
inoltre dire: «La corona che mi vedete in capo, non
m'ispira nessun senso di alterezza e di fasto. Io sono
Beatrice, educata in costumi più soavi e più pii di
quelli, onde le imperiali nozze mi circondarono. Io
sono innocente di queste abbominevoli pompe, come
degli eccidii ch'essi festeggiano.» Guglielmo intese
ch'ella significasse tutto ciò ed altre nobili affezioni
ancora. Egli era di quegli uomini, che, non si sa
per qual magia, leggono più in un'occhiata ed in
certi atti muti, che altri in un volume: uomini pericolosi
quando sono malvagi, ma sommamente utili,
quando buoni, perchè sanno identificarsi in pochi
istanti con un altro e capire i suoi bisogni, e rendere
sincerità per sincerità, amicizia per amicizia, ed oh
quanto ciò solleva un'anima gentile, che geme fra
anime di più basso ordine, e ne cerca una simile
alla sua!
</p>

<p>
Anche Beatrice possedea quel privilegio de' pochi:
di leggere molto in uno sguardo. Guglielmo aveale
appena detto che egli bramava udienza da lei, ed
ella indovinò tosto essere venuto l'uomo di Dio a
proporle qualche buona azione.
</p>

<p>
— Oh, venite, venite! risposegli premurosamente
l'Imperatrice, ed introdottolo in una vicina sala, ella
passò colle sue dame in altra stanza ove depose la
corona e le magnifiche sue vesti. Indi in breve tornata
in più modesto abbigliamento, senz'altra compagnia,
che d'Ernesta di Sassonia sua congiunta, s'assise
<span class="pagenum"><a id="Page_80"></a>[80]</span>
ed accennò all'Abate il seggio vicino. Egli le
parlò così:
</p>

<p>
— La vostra carità, augusta donna, non ha d'uopo
ch'io la stimoli ad accorrere in aiuto, dove i miseri
sono tanti e dove anche un'Imperatrice, facendo quanto
più può, dee pur troppo sentirsi povera. Ma nel numero
infinito di quei miseri, mi sono imbattuto in
persona, a cui la protezione di debole vecchio, qual
son io, non basta. Avrei invocata quella del marchese
mio signore, s'egli per la necessità della guerra, non
fosse ridotto a tutto consacrarsi al servizio del monarca,
e a vivere più da soldato che da principe. La desolata
vittima per cui domando asilo e difesa, è del vostro
sesso, o Beatrice; è una fanciulla virtuosa: i suoi genitori
sono amici miei ed amici del cuore.
</p>

<p>
— Deh, ricettiamola dunque, o padre! E siate benedetto
d'esservi ricordato che fra le sorelle degli sventurati
è anche Beatrice! chi è, dov'è quella fanciulla?
</p>

<p>
— Oh Imperatrice! La storia de' suoi dolori non è
breve.
</p>

<p>
E qui prese l'Abate a narrarle succintamente ciò
che al lettore è già noto; e poi aggiunse che quando
la casa di Berengario da Sant'Ambroggio fu atterrata
dal popolo sedizioso, Rafaella ferita e la vecchia Alberta
si trovarono ridotte alla mendicità. Giacchè Berengario
avendole smarrite nel primo giorno, disperò
troppo presto di rivederle; sì che le meschine, perdendo
lui, non ebbero più sostegno. Alberta ricorse ad alcuni
consanguinei, ma la fame aveali induriti. La respingeano
con villania, scandolezzandosi che in tempo
di tanta scarsità di cibo, avesse la stoltezza di tener
seco una straniera. Taluno le dicea: Dividiamo il nostro
tozzo di pane con voi ma cacciate colei che non è del
<span class="pagenum"><a id="Page_81"></a>[81]</span>
nostro sangue. — Ed Alberta, piuttosto che separarsi
dalla derelitta, tornava a discendere le invano salite
scale, e si ponea con quella nelle vie a piangere ed
a porgere vergognando la mano a' passeggieri. Molte
erano le donne di civile condizione ed anche nobilissime,
che mendicavano. Distinguevasi dalla qualità e
nettezza delle vesti, e dalla timidità della voce e del
contegno. Nè prendevano coraggio al mendicare, se
non dalla speranza di conservarsi al marito ed ai figliuoli.
Ma Alberta ignorò lungo tempo, come tante
altre, d'essere l'unica superstite della sua famiglia.
</p>

<p>
Errando con essa Rafaella per quella vasta città,
invano furono cercate da Manfredo, invano da Guglielmo.
Ed allorchè fu pubblicato il funesto bando
contro Milano, uscirono dalle mura colla moltitudine
e rimasero tra i più destituiti di soccorso, sulla piazza
del monistero di san Celso.
</p>

<p>
— Aggirandomi oggi, proseguìa Guglielmo fra
quel popolo di desolati, una fioca voce ferì il mio orecchio
«Abate di Staffarda! Guglielmo! Guglielmo!»
Era dessa, la povera Rafaella! altre volte un angiolo
di bellezza! ora dimagrata, pallida, sostenevasi appena.
Tuttochè sì cangiata, la ravvisai. Mi feci aprire il varco
dai circostanti e giunto ad essa, la dimandai del perchè
e del come si trovasse colà e piansi all'udirne le cagioni.
Ella mi chiese de' genitori, e risposi che aveano
ricevuta la sua lettera, e ch'io era venuto per lei.
Quando ebbi da essa e da Alberta inteso le loro vicende,
dissi: l'augusta, l'ottima Beatrice degnerà farsi
madre della derelitta.
</p>

<p>
— Oh, sì, buon vecchio! sclamò commossa l'Imperatrice.
Io sarò madre dell'infelice Rafaella. Perchè
non l'avete qui tosto condotta essa ed Alberta?
</p>

<p>
<span class="pagenum"><a id="Page_82"></a>[82]</span>
— Sia ringraziato il Dio degli afflitti! disse Guglielmo
alzandosi. Quel Dio è anche quello delle Imperatrici,
o donna. Egli, egli rimunererà le vostre
virtù! Se vi piace vado senz'altro indugio a dare il
lieto annunzio alle vostre protette, e condurle alla
vostra presenza.
</p>

<p>
— Andate, andate, disse l'Imperatrice; e ciò dicendo,
ella chiamò un paggio ed imposegli di seguire
l'Abate, e di provvederlo di scorta e di qualunque
altra cosa gli bisognasse.
</p>

<p>
L'Abate nel partire intese che Beatrice, voltasi ad
Ernesta, ripetea mestamente quel detto: Il Dio degli
afflitti è anche quello delle Imperatrici! E vide che
ella guardava dalla finestra verso la parte opposta,
oltre il cortile, donde veniva col suono delle danze,
quello della voce d'un impudente giullare, cantante
imprecazioni alla città distrutta, e vigliacche lodi all'invitto
esterminatore. Traversando il cortile, e udendo
che all'infame inno seguiano romorosi applausi
de' festeggianti, l'Abate disse tra sè, e non errava:
</p>

<p>
— Quegli applausi t'inorridiscono, povera Beatrice!
e forse ti fanno piangere amaramente sulle colpe dell'indegno
tuo sposo!
</p>

<p>
Non andò guari che Guglielmo si fece annunciare.
Egli fu tosto introdotto colle compagne. Queste si
gettarono a' piè dell'Imperatrice, ed ella benignamente
rialzandole, abbracciolle e disse a Rafaella:
</p>

<p>
— Rincoratevi, buona giovane, la sventura vi perseguitò
molto; avete diritto ad un po' di pace, e spero
che la godrete d'ora innanzi.
</p>

<p>
Poi voltasi ad Alberta: — E voi pure perseguitò
molto la sventura; quelle perdite vostre che potrò ristorare
saranno ristorate.
</p>

<p>
<span class="pagenum"><a id="Page_83"></a>[83]</span>
Accennò quindi loro Ernesta di Sassonia, e disse
alle ospiti la virtù di questa principessa, alla cura
della quale era lasciato il provvederle d'ogni occorrente.
</p>

<p>
— Or siete in casa vostra, ripigliò.
</p>

<p>
— Senza neppure conoscerci? sclamarono quelle
commosse di gratitudine.
</p>

<p>
— V'ingannate; l'Abate di Staffarda mi parlò di
voi; e chi merita la stima di tali uomini merita anche
la mia.
</p>

<p>
Dopo ciò, interrogata Rafaella sopra le patite sventure,
questa narrò con modestia e candore i felici
giorni, che già passava al lato de' genitori, e toccò
degli infelicissimi che seguirono. Soggiunse che, le
vettovaglie essendo scarsissime nella moltitudine di
popolo, in cui dopo la distruzione di Milano, si trovarono,
alcuni Religiosi faticavano a radunare soccorsi
ed ivi portarli, e fra questi religiosi erale apparso,
con alta sua sorpresa, l'Abate di Staffarda, il
quale carico d'una bisaccia, e accompagnato da un
monaco più carico ancora, distribuiva pane ai famelici.
Il monaco suo compagno mi confessò (proseguì
Rafaella) che per fare in tutti questi giorni tali elemosine,
si condannavano ambedue al più rigoroso digiuno.
</p>

<p>
— Ma si può dare un indiscreto ciarliere, come
frate Uguccione? pensò, arrossendo, il santo vecchio.
</p>

<p>
Beatrice conobbe dal linguaggio di Rafaella che la
sua educazione, ad onta dell'oscura nascita, era gentile;
ma ciò che in lei più le piacque fu la tenerezza,
colla quale parlava de' genitori e del fratello, e la
gratitudine sua sì espressiva eppure sì dignitosa
verso chi la beneficava. Il volto di lei spirava ad un
<span class="pagenum"><a id="Page_84"></a>[84]</span>
tempo innocenza ed abitudine di pensieri elevati. Sparito
era il vermiglio delle guance, ma il pallore che
le copriva, mentre non ne scemava la bellezza, induceva
anche a pietà ed a rispetto. Al primo istante
l'Imperatrice erasi soltanto proposto di proteggerla,
per farla ritornare con sicurezza nel seno della famiglia;
ma ascoltandola e mirandola, sentia sorgere
maggior desiderio di consolarla e di contribuire alla
sua felicità. Ella riflettè con rincrescimento fra sè,
che niuna delle dame che la servivano sembrava così
capace di retribuire confidenza per confidenza, di
vincolarsi con generosa e piena dedizione ad una
vera amica. Ernesta era tra le migliori che la circondavano,
ma la sua amicizia parea fredda all'anima
ardente di Beatrice.
</p>

<p>
Venne a Beatrice il pensiero che la Provvidenza
le avesse condotta Rafaella, perchè trovasse in lei
ciò che non avea mai trovato in altra creatura: un
cuore nè più debole, nè più forte del suo, un'immaginazione
uguale, un simile bisogno di vita interna,
di dolce mestizia e di religione; ma non nella solitudine
assoluta e non nella compagnia di anime dissipate
o avare d'affetto.
</p>

<p>
Due o tre volte respinse quel pensiero, dicendosi
che Rafaella amava troppo i genitori, nè potea esser
contenta lontana da loro; e fors'anco dicendosi che una
Imperatrice può essere biasimata se non elegge
le sue famigliari fra persone d'illustre nascimento.
Oh quanti penosi doveri, quanta severità di decoro,
quanta freddezza impone un diadema! Ciò ben sapea
Beatrice: ma ne' colloqui ignorati com'era questo,
godea di nascondere la maestà del grado e d'avvicinarsi
agli inferiori. E quando negl'inferiori scopriva
<span class="pagenum"><a id="Page_85"></a>[85]</span>
sotto l'amabile velo della loro umiltà, una grandezza
di sentimenti che li facea degni di stima, oh con qual
dolcezza, con qual sincera cordialità li onorava!
</p>

<p>
Alfine s'alzò, e presa per mano Rafaella: — Qui
presso è la stanza tua, le disse. Io sono tua madre, seguimi.
</p>

<p>
Sorrise a Guglielmo. Questi s'inchinò, benedisse
la soccorritrice e le soccorse, ed uscì asciugandosi
gli occhi e dicendo al Signore: — Tu affliggi gli uomini
per nobilitarli, e ti ricordi del loro dolore; e le
consolazioni che appresti sono pur molte!
</p>

<p>
Per qualche tempo Rafaella stette ignorata a corte.
Villigiso occupato da cure guerriere non ebbe contezza
di lei. Il solo Manfredo informato da Guglielmo
delle vicende di lei, venne a vederla e si congratulò
assai che fosse uscita salva da tanti pericoli. A lui
consegnò Rafaella una lettera pel padre, nella quale
gli partecipava quanto era accaduto. Berardo, non
molto dopo, rispose alla figlia col più tenero affetto,
raccomandandole caldamente d'usare a favore del fratello
prigioniero la buona sorte ch'ella aveva d'esser
al fianco dell'Imperatrice. Ma non era d'uopo stimolarla
a ciò. L'Imperatrice passava con lei ogni giorno
alcune ore di confidenza, e sempre più le si affezionava;
e Rafaella non desisteva dal supplicarla di
parlare a pro d'Eriberto all'Imperatore.
</p>

<p>
Più volte Beatrice l'esaudì, ma indarno. Federigo
stava più immoto che mai nel pensiero di usare rigore,
dacchè il feroce esempio dato contro Milano
sortiva i successi da lui più bramati. Brescia, Piacenza
e ad una ad una tutte le altre repubbliche
dianzi pertinaci nell'indipendenza, s'affrettavano ad
umiliarsi e a comprare il perdono con somme esorbitanti
<span class="pagenum"><a id="Page_86"></a>[86]</span>
di danaro, con ismantellare le mura, colmare le
fosse, rendere le castella, ricevere i podestà e promettere
di guerreggiare a servizio dell'Imperatore,
non solo negli affari di Lombardia, ma fino a Roma
e nel regno di Sicilia, s'egli lo imponesse. Turisendo
da Verona fu l'unico che negasse di curvarsi dinanzi
agli stendardi imperiali, e dalla rocca di Garda, ov'era
chiuso, tentasse scuotere a nuova baldanza le cadute
città.
</p>

<p>
Federigo insuperbito da tanti trionfi, credea facile
a superarsi gli ostacoli che rimaneano al soggettamento
dell'intera Italia. La sua folle ebbrezza ascese
a tal segno ch'egli non dubitò di dare in feudo a'
Genovesi la città di Siracusa ch'egli non avea, nè
poscia ebbe mai, ed altri futuri possedimenti immaginarii<a class="tag" id="tag4" href="#note4">[4]</a>.
</p>

<p>
Mosse egli alquanto dopo, con poche delle sue forze
in Romagna, e l'animo cadde pure a Bologna, Imola,
Faenza, che tosto furono imitate dalle città vicine.
Un conquistatore abbastanza forte da compiere lo sterminio
d'una città principale come Milano non ha più bisogno,
per alcun tempo, se non del suo nome per soggiogare
tutto ciò ch'egli minaccia. Se l'orgogliosa fiducia
di Barbarossa fosse stata durevole, s'egli avesse osato
di portare il suo intero esercito nel mezzodì della penisola,
e fors'anche soltanto di percorrerla con poche
<span class="pagenum"><a id="Page_87"></a>[87]</span>
falangi armate d'accesi tizzoni, è verosimile che niuna
opposizione sarebbe stata gagliarda, e lo stesso Re
di Sicilia avrebbe perduto il suo Stato.
</p>

<p>
Forse ciò che fe' titubare l'arrogante Federigo e
salvò l'Italia da sì piena invasione fu una cosa che
parea di piccolo momento; la ostinata difesa cioè d'un
uomo solo in Lombardia, di quel Turisendo che, schernito
come un pazzo dall'invitto domatore di provincie,
pure segretamente era temuto. A cagione di esso
convenne lasciare buona parte dell'esercito nell'Alta
Italia, e Federigo s'innoltrò a mezzogiorno con tanta
lentezza e diffidenza, che lo spavento comune ebbe
tempo ed agio di cessare alquanto. L'audacia di Turisendo
era sì straordinaria, che Federigo non potea
riputarlo privo di grandi appoggi. E siccome questi
non apparivano, egli li sognava in macchinazioni di
principi del suo seguito, i quali se gli fingessero amici.
Il conflitto avvenuto nel campo tra le diverse schiere
imperiali nella resa di Milano avea a' suoi occhi una
misteriosa significazione. Turisendo a parer suo era
il ministro d'una forte volontà di molti, d'una congiura
tanto più formidabile, quanto più sfuggente all'indagine.
Fra i prigioni lasciati in Pavia perchè
scoprissero le fila della sospettata trama, alcuni erano
stati altre volte in intima relazione con Turisendo;
e ciò rinforzava i sospetti. Nè quindi alcuna misericordia
era possibile per Eriberto, o per qual si fosse
di quegl'infelici, se non col farsi rivelatori d'importanti
segreti.
</p>

<p>
Per colmo di sventura, l'Imperatore avendo conosciuto
nel sire di Mozzatorre un'anima feroce quanto
la sua, l'aveva da Bologna mandato a Pavia, perchè
accelerasse l'inquisizione de' rei e le condanne.
</p>

<p>
<span class="pagenum"><a id="Page_88"></a>[88]</span>
Villigiso aveva una lettera di Federigo per l'Imperatrice,
ma ella se la fece lasciare e non volle vederlo.
Sapendo egli ch'ella non viveva tanto segregata, che
non accogliesse molti altri cavalieri, l'esclusione avuta
lo perturbò; ed esploratone il motivo, pervenne ad aver
contezza, che Rafaella viveva ricoverata presso di lei.
</p>

<p>
Arse di rabbia ciò udendo, e cominciò a vendicarsi
col vietare al custode delle carceri di più permetterle,
come aveva fatto sino allora, di visitare alcune volte
il fratello. Questa fiera proibizione accorò e spaventò
Rafaella. Ben vide la misera ch'Eriberto ed Ottolino
erano perduti se non riuscivasi a placare lo scellerato.
L'abate di Staffarda assunse dapprima di parlargli:
ma Villigiso fu sordo. Lo zelo della fedeltà e della
giustizia sembrava animarlo tutto. Alla proposta di
rendere miti i giudici Villigiso si sdegnò, e disse inutile
l'intercedere, nè potervi esser clemenza per tali rei.
</p>

<p>
Riferita a Rafaella questa dura risposta, ella proruppe
in lagrime e scongiurò l'Imperatrice di non
tralasciare alcun mezzo per salvare Eriberto. L'Imperatrice
stessa pensò allora di parlare al sire di Mozzatorre,
e lo fece chiamare a sè.
</p>

<p>
Venendo colui al cospetto di Beatrice, grande vergogna
l'assalì, nell'immaginare che avrebbe forse ivi
trovata Rafaella. Nè mal s'apponea. L'Imperatrice
aveala voluta tener presente al colloquio, parendole che
al vederla si sarebbe dovuto destare nel malvagio una
confusione salutare.
</p>

<p>
Egli piegò il ginocchio innanzi l'Imperatrice e
gettò un fuggitivo sguardo sopra Rafaella, la quale
fece molto sforzo a non lasciar trasparire l'avversione
ch'egli le ispirava.
</p>

<p>
L'Imperatrice gli disse: — Sire di Mozzatorre, la
<span class="pagenum"><a id="Page_89"></a>[89]</span>
Provvidenza trasse presso di me questa buona giovine,
che voi conoscete. Ciò basta perchè intendiate ch'io
non ignoro il danno che cercaste di recarle. Ma siccome
un errore, per quanto sia grave non iscancella
sempre in un valentuomo tutta la sua virtù, nutro
desiderio ad anzi fiducia, che la virtù vostra sia tale
da rendervi così sollecito della pace di questa giovine,
quanto foste corrivo a turbargliela. La sua pace dipende
ora dal destino di suo fratello. Sottraetelo dalla
rovina; la vostra Imperatrice ve lo chiede.
</p>

<p>
Villigiso rispose: — La maestà vostra mi giudica
benignamente, e non s'inganna. Forse le parrei
anzi più giustificabile, s'ella sapesse, ch'io non avrei
mai pensato a porre la figliuola di Berardo nel castello
di Mozzatorre, qualora, all'occasione d'un incendio,
ella non fosse stata rapita da masnadieri e portata a
me da questi, per averne guiderdone.
</p>

<p>
— Voglio crederlo, disse l'Imperatrice.
</p>

<p>
E Villigiso rispose: — Ma non sì tosto fu nel mio
castello, che io da Saluzzo, dove mi ritrovava, fui
costretto a partire immantinente per l'esercito. Imposi
allora a' servi, ch'io reputava fedeli, di renderla a'
genitori; ma gli scellerati disobbedirono; nè di quanto
avvenne dappoi io ho colpa veruna.
</p>

<p>
Dicendo queste parole, Villigiso guardò Rafaella,
e impallidì sembrandogli di scorgere un amaro sorriso
d'incredulità e di disprezzo. Nomato di nuovo
Eriberto dall'Imperatrice, Villigiso si scusò di non
poter far nulla per lui, allegando che l'ufficio datogli
dall'Imperatore non lo costituiva giudice, ma invigilatore
sopra l'equità de' giudici.
</p>

<p>
— Sarei un fellone, soggiunse, ove dessi opera a
distorre i giudici dal pronunciare secondo la coscienza.
<span class="pagenum"><a id="Page_90"></a>[90]</span>
Se Eriberto è innocente, i giudici nol condanneranno.
Quanto a me, bramo, più di così non posso dire, bramo
di salvarlo. — Egli pronunciò queste parole coll'apparente
energia della sincerità, e sembrava significare:
«Non posso dirvi d'esser pronto a salvarlo, s'anco
egli sia reo, ma pur non dicendolo, il farò.»
</p>

<p>
L'Imperatrice prese un contegno meno freddo, e
movendo un passo verso lui: — Cavaliere, gli disse,
non vi chiediamo promessa maggiore di quella che
fate, e l'espressione che ponete nel farla ci rassicura.
</p>

<p>
— Da voi pende il concedermi l'accesso al carcere
d'Eriberto, soggiunse Rafaella. Deh, appagatemi
in ciò!
</p>

<p>
Villigiso esultò d'udirsi da lei pregato con sì
supplichevole accento, e disse che, sebbene tali visite
fossero vietate a tutti i congiunti de' rei, avrebbe
provveduto perchè fosse soddisfatta. Beatrice lo congedò
con quelle parole di benignità che più sarebbero
state atte con ogni altro ad eccitare un'ambizione
generosa; ma nell'ipocrita prevaleano troppo i
rei affetti ond'era viziata quell'anima.
</p>

<p>
La prima volta che Rafaella tornò a visitare Eriberto
era accompagnata da Guglielmo. Nol trovarono
più nel carcere salubre, ove stava dianzi, ma in orrendo
sotterraneo, ove appena dall'alto penetrava debole
raggio di luce, e ove l'umidità era tale che le
pareti gocciolavano. Il custode disse essergli stato imposto
questo mutamento, nè saperne il perchè.
</p>

<p>
Eriberto l'attribuiva ad artifizio de' giudici, per accrescerne
le angosce, e così indurlo a mercare la salute
con supposte rivelazioni. Nel luogo di prima egli
avea il conforto di vedere in lontananza dai cancelli
l'amico Ottolino; d'udire il suo canto e di scambiare
<span class="pagenum"><a id="Page_91"></a>[91]</span>
qualche cenno o parola con lui. Qui invece la solitudine
era piena. Oh quanto orrenda parve anco a Rafaella,
e per compassione di lui, e perch'era a lei pur sì dolce
il vedere dai cancelli Ottolino e udire la sua voce!
</p>

<p>
L'intenzione supposta da Eriberto ne' suoi tormentatori
non era la vera cagione del traslocamento. Villigiso
voleva operare nuovo terrore in Rafaella, e
così farle sentire maggiore bisogno di sè. Ella intese
l'arte furbesca; e però tornata dall'Imperatrice proruppe
in dirottissimo pianto, scongiurandola di salvare
il fratello, la cui sorte vedeva oggimai disperata.
Beatrice pianse con lei, e fremette d'aver meno potere
sopra l'animo dell'Imperatore, che scellerati simili
a Villigiso. Allora Rafaella, nell'impeto del suo dolore,
manifestò all'Imperatrice le sue angosce eziandio
per Ottolino.
</p>

<p>
— Oh mia diletta, sclamò Beatrice, stringendola
fra le sue braccia. Che mai mi rivelarono quel tuo
sguardo e quella tua voce affannosa! Tu ami Ottolino?
oh doppia sventura!
</p>

<p>
— Non oso negarvelo, ripigliò Rafaella, singhiozzando
e nascondendo il suo volto nel seno di lei: ma
oh me infelice! me infelice!
</p>

<p>
— No, Rafaella! sclamò l'Imperatrice vivamente
commossa. Avrò io assunto indarno di fare la tua felicità?
Tu non osavi di supplicare se non per la vita
del fratello; ma la sua e quella di Ottolino debbono
esser salve. Chiederò a Federigo questa grazia con
tale e tanta insistenza, che la strapperò a viva forza
dal suo cuore. Domattina partiremo per Bologna.
</p>

<p>
La partenza fu decisa. L'Abate di Staffarda l'approvò;
e Villigiso udì, il giorno appresso, con istupore,
che Beatrice e Rafaella non erano più in Pavia.
</p>
</div>
<p>
<span class="pagenum"><a id="Page_92"></a>[92]</span>
</p>

<div class="chapter">
<h2><a id="ottolino"></a>
CAPO VIII.<br />

<span class="small"><i>Ottolino.</i></span>
</h2>

<p>
Poco mancò che le trepide speranze di Rafaella non
fossero tronche per sempre. Imperocchè Villigiso non
dubitando che l'Imperatrice fosse ita a Bologna per
impetrare clemenza da Federigo ai due accusati, divenne
furibondo e mosse ogni pietra, acciocchè ambidue
venissero tosto sentenziati come felloni ed autori
della zuffa ingaggiata nel campo cesareo. E il
reo intendimento gli sarebbe riuscito, se Guglielmo
non avesse con preghiere e minaccie indotti i giudici
a non eseguir nulla sopra i due imputati, senza darne
prima contezza all'Imperatore.
</p>

<p>
Beatrice giungendo a Bologna, fu ricevuta dallo
sposo colle usate dimostrazioni d'amore: ma quando
ebbe aperto il motivo della venuta, e riferite le colpe
di Villigiso verso Rafaella, l'Imperatore s'accigliò,
quindi rispose:
</p>

<p>
— Se io dovessi punire tutte le pazzie de' miei
guerrieri, non avrei più chi militasse con me. Quanto
ai due giovani, di cui mi parlate m'informerò della
loro condotta dai giudici, e dove sarà possibile userò
loro clemenza.
</p>

<p>
Il giorno appresso come Beatrice tornò a parlargli
d'Eriberto e d'Ottolino, egli le fece leggere il foglio
che recava la sentenza capitale pronunziata contro di
essi e la risposta, colla quale egli commutava loro la
pena con quella del perpetuo carcere nel castello di
<span class="pagenum"><a id="Page_93"></a>[93]</span>
Gramborgo in Isvevia. — Più di questo, soggiunse,
non mi è sembrato di poter fare senza iattura della
giustizia.
</p>

<p>
Questa fera notizia lacerò il cuore di Rafaella,
se non che il sapere assicurata la vita de' suoi diletti,
la confortò pure a nuove speranze. Quali furono pertanto
le sue nuove angosce, allorchè dopo non molti
giorni intese che i due prigioni, insieme con altri,
prima di uscire d'Italia, aveano incontrato una squadra
mandata da Turisendo, la quale tentò di liberarli, e
ad alcuni era riuscito di profittare del tumulto della
pugna, per fuggire! Più tardi le fu noto ch'Eriberto
non era stato degli avventurati, bensì Ottolino. Questi
afflittissimo che l'amico fosse rimasto fra i prigioni,
appena potea gustare la dolcezza d'essere libero. Egli
mosse i suoi liberatori a nuovi assalti, ma il drappello
che conducea le vittime s'era rinforzato di numero,
e rimase vincitore. Ottolino si ritirò finalmente alla
rocca di Garda, e fu accolto dal capitano con amore.
</p>

<p>
La rocca veniva assediata ogni giorno più strettamente
da Bergamaschi, Bresciani, Veronesi e Mantovani
comandati dal Conte Marquardo. Ottolino, in
parecchie sortite, ebbe opportunità di mostrare non
minore prodezza che senno; talchè traeva talvolta sè
ed i compagni da pericolose insidie, e rapiva vittorie
che sembravano disperate. Natura avealo inclinato al
mestiere dell'armi, ed ora aumentavano il suo desiderio
di gloria due passioni divenute violente: l'ira
contro Villigiso, e l'amore, che le sventure e la lontananza
di Rafaella rendeano vieppiù vivo, fervido,
immaginoso.
</p>

<p>
Ottolino, sebbene non immune da alcuni pregiudizii
del suo tempo, rendeasi nondimeno notevole per
<span class="pagenum"><a id="Page_94"></a>[94]</span>
una vita dignitosa, pia e cristiana. Per che tutti i
suoi compagni lo amavano; e per quasi un anno, che
durò ancora l'assedio, ebbero campo di ammirare in
lui, come possono unirsi un animo altamente pio ed
un esimio valore. Alcuni poi di loro, fatti prigioni,
ricantavano a' cavalieri di Federigo, e citavano con
orgoglio i suoi detti e i suoi fatti.
</p>

<p>
I versi del guerriero saluzzese pareano forse migliori
che non erano a cagione della stima che spandeasi
dalle sue virtù. I trovadori li imparavano e portavanli
per diverse parti d'Italia; nè guari andò che le sue
cantiche furono note alla corte dell'imperatore. E chi
le cantava ridicea l'odio d'Ottolino alle male arti e a
tutte le passioni volgari. E Rafaella inteneriasi: e le
dame la guardavano quali con occhi di giubilo, quali
con invidia: e Beatrice sorrideale, poi scrutava coll'occhio
i pensieri di Federigo, e vedea che pur fingendo
di applaudire, ne concepiva dispetto. Specialmente
egli fremea, quando Guelfo sclamava: — Bravo
il mio Ottolino! hai fatto egregiamente a spezzare le
tue catene. In Gramburgo non avresti poetato così!
</p>

<p>
Federigo tralasciando per allora l'impresa di Puglia,
era tornato nell'Italia settentrionale; e benchè vedesse
quanto il terrore tenea mute le città vinte, non era
senza sospetto per l'audacia stranissima de' guerrieri
di Garda, e per quella ch'indi sembrava potersi destare
in altre città. Nondimeno l'assedio progredì
tant'oltre, che Turisendo trovossi ridotto alla fame.
Ma prima d'arrendersi volle fare un'ultima prova, e
mandò segretamente nuovi legati a Verona, a Brescia,
a Piacenza ed a Tortona. A quest'ultima andò Ottolino;
e se quelle genti fossero state pronte a sorgere
insieme, Turisendo sperava di non essere obbligato a
<span class="pagenum"><a id="Page_95"></a>[95]</span>
cedere. Ma la sua speranza fu delusa; giacchè i soggiogati
prometteano di sorgere e niuno voleva essere
il primo; sì che giunse il giorno in cui Turisendo
consentì a capitolare.
</p>

<p>
Il suo nome era sì formidabile, ch'egli ottenne d'uscire
della rocca a patti onorevoli. Egli ritirossi alle
sue castella ne' monti del Veronese; e i suoi compagni
trassero in diversi luoghi, come meglio loro
venne concesso. Parecchi presero arme al servizio di
Venezia, la quale era in guerra con Ulrico Patriarca
d'Aquileia. E fu allora che, assalito il Patriarca per
mare e per terra venne sconfitto e fatto prigione nell'ultimo
mercoledì del carnevale. Onde seguì quel ridicolo
accordo, che il Patriarca accettò per riacquistare la sua
libertà: e fu di pagare ogni anno in tributo al Doge
dodici porci grassi e dodici grandi pagnotte. E Venezia
fe' statuto che a que' dodici porci e ad un toro,
figurante questo il Patriarca e quelli i suoi consiglieri,
si tagliasse ogni anno la testa nel giorno del giovedì
grasso sulla pubblica piazza; il qual uso durò sino
al cadere della repubblica.
</p>

<p>
Dolse ad Ottolino, quando giunsegli a Tortona la
notizia della resa di Garda; ma ben avea veduto essere
evento inevitabile, dacchè niuno osava d'alzare
gl'invocati stendardi. Frattanto ch'egli esitava a qual
partito s'appiglierebbe, e meditava se alcuna via se
gli aprisse per rivedere Rafaella; i Pavesi comprarono
dall'Imperatore il diritto di smantellare Tortona. Essi
gli rappresentavano ch'era stata riedificata in obbrobrio
di lui; tuttavia egli non consentì che diroccassero
altro che le mura.
</p>

<p>
Era un mattino, ed ecco venire precipitosamente a
cavallo un profugo Milanese il quale gridava: — Apprestatevi
<span class="pagenum"><a id="Page_96"></a>[96]</span>
alla difesa, o alla fuga. Tutta Pavia corre a
questa volta, a sterminarvi! — Il tristo nuncio fu condotto
innanzi ai magistrati, e riferì loro d'essere uscito
di Pavia nel medesimo tempo che usciva la turba de'
devastatori, e di precederla quindi di poco. Sperarono i
Tortonesi un istante ch'egli delirasse; ma la sua favella
e le sue lagrime erano tali, che spiravano fede;
sì che la città s'empiè di spavento e di grida miserande.
</p>

<p>
Non molto dopo una scolta, dalla cima d'una torre
vide brulicare la turba nemica, e gridò all'armi. Uomini,
donne e fanciulli corsero allora, gli uni a svellere
le pietre dalle strade e portarle sulle mura, gli
altri ad assestarvi i mangani. Già una volta questo
infelice popolo avea veduta rasa al suolo la sua città,
nè volgevano più che sette anni dacchè i Milanesi l'avevano
rifatta più bella di prima. E que' dolci focolari,
quelle superbe torri, quelle venerande chiese sparirebbero
di nuovo dalla faccia della terra? Questo crudele
presentimento toglieva il coraggio dal cuore di
tutti, e fra le urla di disperazione udiansi sclamare: — Sottomettiamoci
a condizione che non si dirocchi
l'intera città!
</p>

<p>
I più bellicosi deploravano di non avere ascoltato
gl'inviti che a nome di Turisendo era venuto a fare
Ottolino. Se Tortona si fosse mossa pochi dì avanti,
altre città l'avrebbero forse imitata; ed allora i nemici
assaliti da più punti, non avrebbero avute forze per distruggerla.
Ottolino fu consultato, e rispose: — Poniamoci
in sulle difese, e se l'intento de' nemici è di
sterminare la città, moriamo prima che cedere. — Le
parole corsero per tutto il popolo, e questi gridò: — Sì!
sì! — Ma come prima giunsero i Pavesi, un orrendo
prorompere d'imprecazioni e di minaccie fu il massimo
<span class="pagenum"><a id="Page_97"></a>[97]</span>
sforzo che fece il popolo. Passato quell'impeto d'ostentazione,
appena ebbe udito annunciarsi da un araldo
che l'Imperatore permetteva solo lo smantellamento
delle mura e l'abbassamento delle torri, i più avvisarono
doversi cedere, piuttosto che attrarsi maggiore danno.
Fu dimandato giuramento a' Pavesi che non saccheggerebbero,
nè diroccherebbero alcuna abitazione, e
questi lo prestarono. Allora i cittadini abbandonarono
le mura, e si raccolsero ne' loro tetti e ne' loro templi
a pregare Dio che la fede fosse tenuta. Senonchè i
capitani pavesi voleano tenerla, ma la turba non obbedì.
Antico odio ed avidità li spinse immantinente al
saccheggio. Indi il fuoco venne appiccato in varie
parti della città; e gli oppressi pensarono, ma troppo
tardi a difendersi. Una feroce battaglia empì di strage
le rovine, nè una casa fu salvata. I vinti errando desolati
per le campagne, e volgendo il capo a mirare
il luogo ove ieri stava la loro patria, diceano: — Oh
misera Tortona! Milano il cui possente braccio ti rialzava
dalla polvere, ora non è più.
</p>

<p>
Ottolino fremeva: il suo cuore era straziato dallo
spettacolo di tanta miseria. Non sapendo che farsi e
pur desiderando di rivedere Rafaella, prese le mosse
verso Pavia, meditando tristamente sopra i mali onde
ingombra è la terra, e chiedendosi se brillerebbe mai
lampo di felicità per lui.
</p>

<p>
Dopo lungo cammino annottò, e sopravvenne pioggia
dirotta: ond'egli consigliossi di ricovrare ad un tugurio,
ov'anco invitavalo la strana cosa che era, per
quei tempi, l'udir uscir di colà lieti viva e suoni di
strumenti nuncii di festa nuziale. Venne accolto ospitalmente
e condotto in cucina, perchè s'asciugasse e
scaldasse al focolare. Ivi la madre dello sposo gl'imbandì
<span class="pagenum"><a id="Page_98"></a>[98]</span>
una fetta di polenta di miglio ed un bicchier
d'acqua, giacchè il vino era stato bevuto al povero
banchetto di nozze. Poi la buona donna invitollo a
passare nella stalla, ove si ballava ed ove il cavallo
di lui era già allogato in un angolo, accanto alla
vacca ed all'asino. Ottolino ito nella stalla stupì vedendo
la pienissima gioia, cui s'abbandonava quell'innocente
brigata; e poich'ebbe salutato cortesemente
la festeggiata coppia, s'assise sopra una panca, fra
la madre dello sposo, ed un vecchietto, nonno della
sposa: — E' pare, disse Ottolino, che le sciagure, onde
ogni terra intorno è desolata, siano state più miti
che altrove sul vostro tetto, lo spettacolo della vostra
allegrezza allevia il mio cuore oppresso da lunga
mestizia.
</p>

<p>
— Oh Santissima Vergine! disse la donna. Abbiamo
patito la nostra parte anche noi; e Dio sa come andrà
in avvenire! ma finchè ci è dei giovani sulla terra,
che volete ne facciamo? Bisogna pur maritarli.
</p>

<p>
— Se abbiamo patito! disse il vecchio. Ecco là quella
poveraccia di Maria (accennando la sposa): è tutto ciò
che avanza della mia casa. Suo padre era il mio primogenito.
Egli e sei altri figliuoli mi furono rapiti
dalle guerre, e voi vedete come venni trattato io, per
aver tentato di portare vettovaglie a' Milanesi durante
l'assedio (e ciò dicendo traeva di sotto il giubbone
un braccio monco). Il mio casolare fu bruciato, una
volta da' ribelli ed un'altra dagl'imperiali. La moglie,
di buona memoria, perì nelle fiamme; e non la ricordo
senza lagrime! ch'era una moglie amorevole e laboriosa
e piena di timor di Dio. La mia comare lo sa.
Ed oh! anche la mia comare ha la litania di dolori.
Se sapeste come quegli omicidi, ott'anni sono, le
<span class="pagenum"><a id="Page_99"></a>[99]</span>
strapparono dalle braccia il marito e tre figliuoli, e....
Basta. Preghiamo misericordia a tutti, uccisori ed
uccisi. <i>Il Signore diede, il Signore tolse e fu fatto
come volle il Signore. Sia benedetto il nome suo!</i>
</p>

<p>
— Sia benedetto! sclamò Ottolino. Il Signore è mirabile
in ogni cosa e più nell'animosa pazienza che
dà ai buoni infelici. Ma forse perchè io sono meno
buono di voi, i mali che incontrai finora m'hanno scorato
e quella pazienza che mi resta è senza gioia!
</p>

<p>
— Non la mia! non la mia! gridò il vecchio, asciugandosi
gli occhi. — Ed alzatosi dalla panca, corse zoppicando
alla nipote, e coll'unica mano che a lui restava,
l'impalmò e disse. — Tu dimentichi il nonno, figliuola.
Tocca a me a far teco il ballonchio. Animo,
sonatori! soffiate in quelle pive, che se non c'è vino,
beveremo acqua; e coraggio! — Tutta la brigata
rispose con viva e grida di gioia, e lunghi schiamazzi
di risa seguirono, sicchè Ottolino per simpatia
diessi a ridere anch'egli. La madre dello sposo ridea
più forte di Ottolino, e stringendogli famigliarmente
la mano lo guardava, gli mostrava i lazzi del nonno
e raddoppiava lo sghignazzo, e balbettava parole
ch'ella non potea terminare. Ottolino non capiva perchè
costei ridesse così cordialmente, nè che dicesse,
e scoppiava anch'egli in risa ognora più sgangherate.
Un tal ridere quando avviene fra molti e si prolunga
qualche tempo, diventa infrenabile, quand'anche niuno
sappia donde sia mosso, ed in appresso tutti sieno
stupiti d'aver goduto tanto spasso.
</p>

<p>
Nelle feste de' contadini quegl'impeti d'allegria
poco eleganti ma benefici, si destano facilmente. Ottolino
aveali conosciuti tra i contadini del suo paese,
ed or gli parve d'essere trasportato ne' felici anni
<span class="pagenum"><a id="Page_100"></a>[100]</span>
della puerizia. Egli e la vecchia ridendo si dondolavano
l'uno più stranamente dell'altro, si stiracchiavano
per le mani, battevano or con questo or con
quel piede la terra, e così, senza accorgersene postisi
in moto di danza, finirono per seguire il vortice
de ballerini. E così si sarebbe continuato chi sa
fino a quando, se alcuni non si fossero accorti che
gli sposi non erano più nella stalla; sgombrò così la
lieta brigata; ed Ottolino, contento d'un'altra fetta
di polenta e d'un bicchier d'acqua, andò a dormire
sopra il fenile.
</p>

<p>
La mattina congedossi da' buoni ospiti, e durò
fatica a far loro accettare qualche moneta. Quel tugurio
spirava povertà; e nondimeno tutti v'erano sì gioviali,
sì discreti ne' loro desiderii, sì poco solleciti
dell'avvenire! Non è questa la vera saviezza? Piangere
un momento sotto i più aspri colpi della sventura
indi riconfortarsi con innocenti risa, e benedire sempre
Iddio nel dolore come nella gioia, finchè gli
piaccia di coronare la nostra pazienza e il nostro
amore cogli eterni guiderdoni che egli promise a
tutti i buoni, e più particolarmente a coloro che molto
patirono? Questa sì è vera saviezza; ed Ottolino, venerandola,
sentiasi sollevato.
</p>

<p>
Egli cavalcava fischiando e cantarellando, e comandava
a sè stesso di voler essere d'indi innanzi come costoro.
Ma è più agevole dire — Voglio esser savio — che
essere. Un fermo perenne volere, non s'acquista ad
un tratto; è opera di lunghi sforzi, e vacilla ad
ogn'ora, finchè non è mutato in abitudine. Tornava
Ottolino a sospirare e dicea: Que' poveri contadini
almeno fanno in pace i loro matrimonii; rari contro
ciò sono gli ostacoli. Allora tanto e tanto si possono
<span class="pagenum"><a id="Page_101"></a>[101]</span>
soffrire in pace le sventure. Ma amare Rafaella e
non poterla ottenere! ed essere profugo e ribelle,
mentre essa è alla corte del Principe, contro cui
strinsi le armi! oh questa sì che è sventura importabile.
E saperle vicino il perfido barone di Mozzatorre,
che già una volta ardia di rapirla, che non
cesserà d'insidiarla! Eppure vo' rivederla e udire da
lei ciò che mi debba fare di quest'inutile vita che or
sì mi pesa, ma che ridiverrebbemi cara se ella mi dicesse:
Ecco una meta; volgila a quella! — Ma tosto gli
si affacciava il certo pericolo, a cui si esponeva coll'andare
dove assai era conosciuto, e dove non altro
poteasi aspettare che il carcere e la morte come fuggitivo
e ribelle.
</p>

<p>
Tra questi contrarii pensieri egli camminava lunghe
ore, indeciso del luogo, a cui dovesse trarre, e
stanco della vita. Giunto in una foresta udì il suono
d'una campana, e ricordò la foresta di Staffarda e la
campana del monistero, ov'era stato educato col suo
diletto Eriberto, e tutte le dolcezza d'un'età di speranze
carissime, niuna delle quali s'era verificata. Oh
avess'egli potuto cancellare alcuni anni della sua vita
e ritornare a quell'età! Come le soavi reminiscenze
attristano ed incantano l'infelice! Com'egli sente che
l'esperienza del mondo non è altro, se non esperienza
di molti mali e di pochi beni!
</p>

<p>
Seguì il suono della campana e giunse ad un monistero. — Qui
mentre le città cadono, è vera pace!
gridò. Benedetto chi seppe apprezzarla fin dalla gioventù!
Benedetto chi non pose, come io, la sua gioia
nelle pugne, ma nel rendere lode a Dio, e pregare per
gli sventurati, e dividere santamente il proprio pane
con essi!
</p>

<p>
<span class="pagenum"><a id="Page_102"></a>[102]</span>
Gli parea che il rinunciare quivi, nonchè a tutte
le umane fortune, ma perfino all'amor suo per Rafaella,
e finire il resto della vita ignorato da' popoli e
da' principi fosse un sacrifizio che il Cielo domandasse
da lui. Entrò nella foresteria, e postosi a favellare
col padre Cellerario, gli aperse i suoi dolori, e i
nuovi suoi desiderii. — Qual frutto coglie l'uomo
quaggiù dai suoi lunghi aneliti? Massimamente quando
le città sono divise, i popoli in guerra tra loro, l'iniquità
e la perfidia trionfano, non è egli prudente consiglio
ritrarre il piede da un secolo si corrotto affine
di non restarne insozzato? Me illuso! il quale credetti
essere mia vocazione il combattere per la giustizia,
mentre giustizia nel mondo non può trovarsi, se non
fuggendolo e ricovrando nelle solitudini, e lasciandoti
sgozzare appo gli altari da chi ti assalga, anzichè
aumentare il numero delle vittime assumendone
vana difesa. Dove la società umana è tutta disordine
e violenza, e gli sforzi de' migliori non bastano a guarirla,
il ritirarsi nella solitudine non può essere chiamato
codardia, ma pietà e saviezza. Chi cammina fra
giacenti feriti che non vogliono rimedio, e si squarciano
con furore a vicenda le piaghe, non è egli pio
se si ritrae per almeno non calpestarli co' suoi piedi?
Ovvero colui che per ogni via trova bande invincibili
di masnadieri, è egli vigliacco se retrocede?
</p>

<p>
Tali erano gli sfoghi, onde Ottolino apriva al monaco
il suo animo esacerbato. Egli narravagli confidentemente
la sua storia e godea di parlare del santo Guglielmo,
e degli altri religiosi di Staffarda, e del suo
dolce compagno di studii giovanili, Eriberto, e di
Rafaella, da cui oggimai dividealo intervallo non
valicabile. — Oh avess'io prestato fede, dicea, quando
<span class="pagenum"><a id="Page_103"></a>[103]</span>
mi si pingeano i mali del mondo e mi si consigliava
di non volerli provare! Sfrenata voglia d'applausi mi
faceva anelare alle battaglie: ed ahi! io son colui che
versai nell'anima d'Eriberto la mia frenesia. Egli più
mite, più religioso di me, si sarebbe certamente consacrato
agli altari; ed oggi i suoi parenti lo vedrebbero
venire dal chiostro vicino a confortarli nelle pene della
loro vecchiaia, e benedirebbero lieti Iddio con esso lui.
Struggonsi invece nel dolore, orbi del caro figlio! ed
egli langue in carcere lontano! e forse non mirerà
più mai il sole; e se un dì pur riede tra i viventi
e muove al paese nativo, egli piangerà inconsolabile
sulla tomba de' genitori, morti d'affanno per cagion
sua! Ah, la mia mente non era, no, di essere cagione
di tali calamità. Ma se ne fui cagione per baldanza e
per sete di vanagloria, adulandomi e chiamando puri
i miei voleri, son io perciò meno reo? Quante volte mio
padre, uso ai perigli della guerra ed invaghito di essi
pur confessavami tristamente di non essere senza rimorsi
e di non aver mai conosciuto a che fossero giovate
al mondo le stragi, a cui avea dovuto por mano.
Egli esultava talora del guerriero spirito che in me
sorgea; eppure ad un tempo sospirava e diceami: — Tu
sarai felice! — Egli m'avea fatto dirozzare l'intelletto
più che non era dirozzato il suo; non era quindi io in
obbligo di giudicare più rettamente di lui e d'abborrire
quel mestiere di fratricida? Oh mio Dio! illuminami
e non imputare a mio padre gli errori miei, ed
insegnami a ripararli, affinchè il suo intento, ch'era
di farmi servo a te fedele, sia coronato, ed ei n'abbia
eterno premio da te! —
</p>

<p>
Il solitario, che prudente uomo era quanto benigno,
e a cui non era quella la prima volta che gl'incontrassero
<span class="pagenum"><a id="Page_104"></a>[104]</span>
simili cose, ascoltava il giovine con paterno
affetto e si studiava di penetrare colla mente nei misteri
di quell'anima tumultuante. Come Ottolino ebbe
compito il suo racconto, il monaco così prese a parlargli: — Figliuolo,
la tua cordiale confidenza mi commuove,
più che non pensi. La parte che avesti alle
guerre ond'Italia è devastata, non è grande, stante i
verdi tuoi anni; ma basta a turbare una coscienza
dignitosa ed onesta. Ti compiango e t'auguro pace.
Nondimeno bada che pace è malagevole a rinvenirsi
sulla terra. I monisteri possono darla e la danno di
fatti; ma solo a quelli che vi vengono chiamati da
superna ispirazione divina. Or io non retribuirei la
tua schiettezza, se non ti dicessi apertamente che il
tuo repentino mutamento di brame e pensieri, più che
da invito del cielo, muove in te da scoramento per le
incorse sciagure e da fallita speranza d'appagare un
amore. Ciò non basta, o figliuolo, all'alto passo, a
cui tu vorresti affidarti. La tua inesperienza non ti
fa pensare all'immenso pericolo che si ha ad obbligarsi
a vita angelica cogli affetti e colle forze di uomo,
senza vera vocazione dall'alto. Un tal pericolo cresce
poi oltremisura per chi abbia sortito dalla natura spiriti
vivi ed impazienti, come in te mi rivelano il tuo sguardo
e le tue parole. Le anime ardenti, avvezze ad operare,
invano per melanconia o stanchezza innamoransi del
riposo. Dopo alcun tempo tornano ad abborrirlo. Un
bisogno più potente della ragione li concita ad agitare
sè e gli altri; e allora niuna regola monastica è scudo
che le francheggi. L'interna inquietudine proromperà
finalmente al di fuori, e potrà traboccarle ad eccessi
più indegni della misericordia di Dio, che non siano
gli errori stessi de' mondani.
</p>

<p>
<span class="pagenum"><a id="Page_105"></a>[105]</span>
— A tempi in cui questa barba, ora canuta, nereggiava
come la tua, e questi occhi semispenti dardeggiavano
come i tuoi, io prima d'invaghirmi degli altari
cinsi la spada e la rotai parte ad utile, parte a
danno della giustizia; ma se il danno accadeva, non
era voluto da me. Nondimeno fui trascinato a colpe,
o mi parvero tali; e per vergogna e rimorso mi ritrassi
dal mondo. O beate le gioie dell'eremo, pure,
esultanti, divine; ch'io gustai per alcun tempo! Un
amico ne partecipava anche egli con me, ed egli era
della mia tempra. E pareaci che il fervore della nostra
mente avesse nello studio della perfezione un campo
sicuro ove esercitarsi tutta la vita, senza possibilità
d'errare. Questo amico — oso appena nominartelo,
tant'è ora imprecato da tutti! — è il famoso Arnaldo
da Brescia.
</p>

<p>
— L'eresiarca! sclamò Ottolino.
</p>

<p>
— Tu inorridisci, figliuolo, veggendo in me chi
si dice amico suo. Odi. Ei non volgeva in mente eresie,
quand'io dapprima lo conobbi. Egli era divorato
da ardente bisogno di operare ed agitarsi; e questo
lo disgustò ben presto dei silenzii e della quiete
della contemplazione. Ei disse di voler viaggiare in
traccia della sapienza; ed io che gli aveva posto molto
amore e prevedeva i rischi, a cui il bollente suo spirito
andava incontro, nol volli abbandonare. Passammo
in varii cenobii: ma nessuno contentava il mio amico;
tant'egli presumeva di sè medesimo. Visitammo il santo
abbate Bernardo di Chiaravalle; e parve un istante ad
Arnaldo d'essere chiamato ad imitarlo. Nondimeno il
desiderio di maggior dottrina lo allontanò da lui e
lo trasse a Parigi alla scuola dell'illustre Abailardo,
ove pure splendeva l'ingegno di Pietro Lombardo di
<span class="pagenum"><a id="Page_106"></a>[106]</span>
Novara, detto il <i>maestro delle sentenze</i>, ora vescovo
di Parigi. Fra i discepoli d'Abailardo, il più studioso
ed ardente era Arnaldo. Allettato dalle novità del
maestro, concepì il disegno di predicare contro gli
abusi che egli diceva di scorgere negli ecclesiastici,
e tutta la sua vita divenne un iracondo apostolato
contro la ricchezza del clero. Io mi adoperava indarno
a frenare gl'impeti di quello spirito irrequieto; la
smania che lo invadeva era più potente de' miei consigli.
</p>

<p>
— Francia, Svizzera ed Italia lo udirono attonite bandir
guerra a' prelati, ed intimare come debito degli
uomini di Chiesa l'intero spogliamento d'ogni possesso.
Sì gagliarda tonava la sua facondia, sì affascinante
era l'esempio ch'ei dava di rigida penitenza,
sì strascinante l'autorità ch'egli su molti altri monaci
aveva acquistato, che non poneano in dubbio
essere lui mosso da Dio; e quasichè lo scopo del
Vangelo fosse più la <i>povertà</i> che la <i>carità</i>, calpestavano
questa per imporre inesorabilmente quella. Il
loro delirio era della natura di quelli, che tanto più
sono perigliosi, in quanto che racchiudono qualche apparenza
di vero. Senza dubbio gli abusi della ricchezza
degradano il sacerdozio, e povertà che muova
da carità è santa. Ma Arnaldo affogava questa parte
di verità in una moltitudine di proposizioni, altre esagerate,
altre erronee, altre apertamente ereticali.
Io me n'avvidi e gliel dissi. Ei mi respinse dal suo
seno trattandomi d'adulatore de' potenti e d'apostata.
Malgrado di ciò io l'amava teneramente. E trovandomi
a Roma, allorchè agli altri assunti, egli unì
quello di suscitare il popolo a governo libero e ribellione
dal Papa, lo scongiurai ancora con lagrime
<span class="pagenum"><a id="Page_107"></a>[107]</span>
d'aprir gli occhi sul precipizio, al quale correva. Anche
allora mi respinse e non volle quinci appresso
nè più ascoltarmi, nè più vedermi. Fui certo allora
della prossima sua ruina, nè i miei presentimenti fallirono.
Dopo varii conflitti delle fazioni che eransi
suscitate in Roma, Arnaldo fu sbandito e costretto a
fuggire in Campania presso un Visconte. Ma Federigo
Barbarossa che in quel tempo veniva in Roma
per cingersi la corona imperiale, lo fece prendere e
consegnare al prefetto della città. Il misero fu strangolato
e bruciato, sparse le ceneri al vento. Ecco la
miseranda fine dell'improvvido Arnaldo. Io lo piansi e
lo piango ancora; e tengo per fermo essersi quell'uomo
così perduto, perchè nato con forte inclinazione
ad agitarsi, commise l'errore d'abbracciare, senza divina
vocazione, lo stato monastico, nel quale l'irrequieta
anima sua non seppe trovare altra palestra, se
non quella in cui s'avventò.
</p>

<p>
— Vedi dunque, figliuolo, che un tale stato non è da
tutti: e l'errore nell'abbracciarlo, senza chiamata dal
cielo, potrebbe essere irreparabile. Tu pertanto ascolta
il mio consiglio: smetti per ora un tal pensiero ed
aspetta da Dio più chiari indizii del suo volere sopra
di te, rimanendo nondimeno presso noi in qualità di
semplice ospite. La santità del luogo e la sua lontananza
dai rumori del mondo ti assicureranno dalle
ricerche e dalle offese de' tuoi nemici; ed io mi studierò
di calmare con una santa parola le perturbazioni
del travagliato tuo animo.
</p>

<p>
Ottolino, convinto dalle ragioni del solitario, lo abbracciò
intenerito, e rimettendosi in tutto alla sua
direzione, fermò quivi il suo soggiorno.
</p>
</div>
<p>
<span class="pagenum"><a id="Page_108"></a>[108]</span>
</p>

<div class="chapter">
<h2><a id="lega"></a>
CAPO IX.<br />

<span class="small"><i>La Lega Lombarda.</i></span></h2>

<p>
Ma già la stella di Federigo ecclissavasi, ed ei
correva un'assai perigliosa fortuna. Cagion precipua
de' suoi rovesci si fu la sacrilega e dissennata lotta
in cui egli erasi cacciato contro il Vicario di Cristo;
il che come avvenisse è qui da narrare brevemente.
</p>

<p>
Federigo, come fu detto, risoltosi di elevare l'impero
alla monarchia universale, senza alcun potere su la
terra che gli dettasse legge o ponesse alcun rattento
ai suoi voleri; ben avea compreso non potergli ciò venir
fatto, se non si assoggettasse la Chiesa, rendendosi
ligio e quasi servo il supremo Capo di lei. A tal fine
egli erasi adoperato d'introdurre nel seggio apostolico
l'antipapa Vittore, scacciandone il vero Papa Alessandro.
Soggiogata la Chiesa, parevagli che niuno
avria più osato di resistere alla sua potenza. Ma l'alta
Provvidenza di Dio vegliava a confondere i disegni
dell'empio.
</p>

<p>
Alessandro, di patria senese, era un Pontefice di carattere
del tutto acconcio a quella terribile contingenza.
Egli, quanto mite con gli umili, altrettanto alto
ed inesorabile coi superbi, accoppiava alla fortezza
dell'animo una singolare dottrina e una lunga esperienza
nel maneggio degli affari. Stato già cancelliere
della Chiesa romana in condizione di Cardinale, e Legato
in negozi delicatissimi sotto il suo predecessore
Adriano IV, conosceva da vicino Federigo ed aveva
profondamente scandagliata tutta l'ambizione ed ostinatezza
<span class="pagenum"><a id="Page_109"></a>[109]</span>
di quel magnanimo, ma traviato principe.
Benchè poi, stante la sua umiltà, avesse resistito con
ogni sforzo alla sua promozione; nondimeno come prima
costretto a cedere alla volontà del sacro Collegio sobbarcò
gli omeri al grave incarico, intese subito l'obbligo
che gli correa gravissimo di conservare intatta
l'indipendenza della Chiesa dalle invasioni della
potenza laicale, e respingere il lupo che assaltava l'ovile
di Gesù Cristo. Egli spiegò senza ambagi fin da
principio il suo pensiero, allorchè avendo Federigo avuta
la baldanza di mandargli ad intimare per mezzo di due
suoi ambasciatori che si recasse al Concilio da lui convocato
in Pavia per farvi giudicare la sua elezione;
non solo respinse vigorosamente l'iniqua pretensione;
ma fece loro tale risposta, che ben mostrava come egli
sentisse tutta la forza dell'autorità, di cui era investito.
«Noi, disse l'invitto Pontefice, riconosciamo
l'Imperatore, secondo il dovere della sua dignità, come
avvocato e difensore della santa Chiesa romana; e se
egli non vi mette ostacolo, noi lo onoreremo al di sopra
degli altri Principi terreni, salvo sempre l'onore
che noi dobbiamo al Re dei cieli e al Signore de' signori,
che può perdere il corpo e l'anima dell'uomo precipitando
l'uno e l'altra nella geenna del fuoco eterno.
Perciò amando noi e desiderando d'onorar Federigo,
come facciamo, noi siamo altamente meravigliati che
egli ricusi a noi, o piuttosto a S. Pietro nella nostra
persona, l'onore che ci è dovuto. Imperocchè, egli
allontanandosi dall'esempio de' suoi predecessori e sorpassando
i limiti della sua dignità, ha convocato il
Concilio senza nostra intesa, e ci ha chiamati alla sua
presenza, quasichè egli avesse alcuna giurisdizione sopra
di noi. Gesù Cristo ha dato a S. Pietro e per lui
<span class="pagenum"><a id="Page_110"></a>[110]</span>
alla Chiesa romana questo privilegio, trasmesso ai SS.
Padri e conservato fino al presente a traverso della
prosperità e dell'avversità ed anche dell'effusione del
sangue, quando è convenuto: che cioè essa Chiesa
romana giudichi le cause di tutte le Chiese, senza
che essa sia sottoposta giammai al giudizio di niuno.
Noi non finiamo dunque di stupirci che un tal privilegio
sia ora aggredito da colui, che dovrebbe esserne
il difensore. La tradizione canonica e l'autorità
non ci permettono di andare alla sua Corte per udire
il giudizio di lui. I voti delle minori Chiese e i loro
particolari prelati non possono attribuirsi la decisione
di queste sorta di cause, ma bensì essi debbono sottostare
al giudizio de' loro metropolitani e della Sede
apostolica. Imperò noi saremmo sommamente colpevoli
dinnanzi a Dio, se per nostra o ignoranza o debolezza
lasciassimo ridurre in servitù la Chiesa, che Cristo nel
suo sangue ha riscattata. I nostri Padri hanno versato
il loro per difendere una tal libertà; e noi seguendone
l'esempio, siamo pronti, se bisogna, a fare
altrettanto»<a class="tag" id="tag5" href="#note5">[5]</a>.
</p>

<p>
Federigo <a id="tn110"></a>avrebbe dovuto comprendere da tal linguaggio
che egli dava di cozzo in una pietra assai
dura; se non che acciecato dalla superbia, tenne a
Pavia il preteso Concilio, e fattavi dichiarare legittima
l'elezione dell'antipapa, scrisse a tutti i Principi della
Cristianità incitandoli a sollevarsi contro Alessandro
e ponendo al bando dell'Impero chiunque continuasse
a riconoscerlo per Papa. Pervenute queste cose a notizia
del Pontefice, egli non istette inoperoso; ma inviò
presso tutte le Corti cattoliche Cardinali e Legati, i
<span class="pagenum"><a id="Page_111"></a>[111]</span>
quali come testimonii di veduta nel fatto della sua
elezione potessero sbugiardare le menzogne degli avversarii.
Poscia si rivolse a curar Federigo ammonendolo
più volte paternamente e procurando or colle dolci
or colle aspre di rimetterlo in senno. Finalmente veduta
ogni opera tornare in vano, acciocchè la contumacia
di lui non infettasse gli altri, lanciò contro
l'ostinato Principe sentenza di scomunicazione, dichiarandolo
decaduto dal trono imperiale ed assolvendo
tutti i suoi sudditi dal giuramento prestatogli di fedeltà,
ed estese tale condanna a tutti i suoi partigiani.
Frutto di queste energiche disposizioni si fu che quasi
tutti i Re cristiani, benchè da prima incerti e titubanti,
alla fine disingannati, abbracciarono le parti
del verace Pontefice, e moltissimi degli aderenti di
Federigo si distaccarono da lui, come da scismatico
e persecutore della Chiesa.
</p>

<p>
Ma il danno maggiore che l'anatema pontificale
recò a Federigo, si fu la così detta Lega lombarda.
Una gran parte delle città italiane, soggette all'Impero
erano rimase profondamente inasprite dalle crudeltà
esercitate dal feroce Principe nell'ultima guerra
di Milano. Quelle stesse che prima per gelosia o per
vendetta avevano cooperato alla rovina dell'infelice
metropoli; al vederne poscia l'eccidio e la miseria de'
superstiti cittadini, aveano cangiato in sensi di commiserazione
l'antico odio. Aggiungasi a tutto ciò il malcontento
che destavano le continue espilazioni e soverchierie
dei governatori posti da Federigo, a cui questo
Principe per tenerli a sè devoti, lasciava ogni arbitrio.
Tali e simiglianti cose producevano un fermento
negli animi, che facilmente sarebbe scoppiato al di
fuori, se il timore della potenza di Federigo e più la
<span class="pagenum"><a id="Page_112"></a>[112]</span>
religione del vassallaggio non li avesse tenuti in rispetto.
Ma quando i popoli si videro per decreto papale
sciolti da ogni vincolo di sudditanza al Barbarossa,
e la parte di Alessandro acquistar di giorno in
giorno maggior consistenza, s'avvisarono di poter oggimai
senza colpa e con isperanza di successo scuotere
l'importabile giogo. Massimamente affidavali la fiducia
nel soccorso divino, giacchè combattendo Federigo
essi avrebbero combattuto il nimico dichiarato della
Chiesa, e difendendo i proprii diritti avrebbero insieme
difesi i diritti del Pontefice. Essi dunque cominciarono
ad intendersi tra loro e concertare di comune accordo
i mezzi di riuscire nell'impresa. Da prima quattro sole
città, Verona, Vicenza, Padova e Treviso fermarono
alleanza scambievole obbligandosi con giuramento a
soccorrersi in caso di guerra. Ben presto aggiuntisi i
Veneziani, la Lega si stimò abbastanza forte per operare;
sicchè scacciati gran parte dei ministri imperiali
si dichiararono apertamente non più soggetti
a Federigo; e impossessatisi dei luoghi più forti pei
quali si sarebbe potuto venire ad assalirli, apparecchiaronsi
alla difesa. Più tardi si unirono loro altresì le
città di Cremona, Bergamo, Brescia, Ferrara, e la Lega,
divenuta assai potente, deliberò di rifabbricare
Milano.
</p>

<p>
I Milanesi dopo la distruzione della patria si erano
da prima dispersi nelle terre circonvicine: ma poscia
la maggior parte del popolo era stato per ordine di
Federigo riaccolta intorno all'antico suolo e divisa in
quattro borgate, con case di legno sotto il governo
d'alcuni suoi delegati. Questi tenevano quell'infelice
moltitudine in una specie di vero servaggio, smungendola
il più ed il meglio che sapessero e tartassandola
<span class="pagenum"><a id="Page_113"></a>[113]</span>
per tutte guise. Quand'ecco un bel giorno si
veggono arrivare numerose schiere delle città confederate,
sventolando ciascuna la sua bandiera sotto il
comando dei proprii magistrati. Questi, messi in fuga
i ministri del Barbarossa, distribuirono armi e danari
a que' cittadini confortandoli a tosto rialzare le mura
della diroccata città. Ed acciocchè i Pavesi ed altri
loro antichi nemici non potessero disturbarli, posero
campo all'intorno, deliberati di restare in arme alla
difesa, finchè l'opera della riedificazione di Milano
non fosse interamente compiuta. È indescrivibile la
gioia che ad un tratto invase quegli oggimai disperati
cittadini, e i gridi di giubilo che si sollevarono
d'ogni parte. Senza porre in mezzo dimora, tutti, uomini,
donne, vecchi e fanciulli, si accinsero all'opera
e compartitosi tra loro il lavoro, a chi lo scavare le
fosse, a chi il trasportare i materiali, a chi l'impastare
i cementi, a chi lo squadrare le pietre; in breve tempo
dal mucchio delle sue rovine si vide come risorgere
la nobile Milano quasi da morte a novella vita. Così
la Lega lombarda andava acquistando ogni dì maggiore
stabilità, quando Iddio stesso col suo intervento
venne a darvi l'ultimo rassodamento.
</p>

<p>
Federigo non era uomo da sbigottirsi o da cedere
sì facilmente. Egli meditava terribile vendetta; ed accorto,
com'era, ben comprese che vano saria stato
espugnare la Lega mentre l'anima della medesima,
vale a dire Papa Alessandro, rimanesse illeso. Egli si
avvisò che a troncare d'un sol colpo i nervi di tutti,
fosse uopo abbattere il capo. Avviossi dunque alla volta
di Roma con poderoso esercito con intenzione d'impadronirsi
della città, se non gli venisse fatto d'aver
nelle mani il Pontefice, intronizzarvi almeno Guido
<span class="pagenum"><a id="Page_114"></a>[114]</span>
da Crema, che col nome di Pasquale III egli avea
fatto eleggere in luogo dell'antipapa Ottaviano, morto
poco innanzi nella sua contumacia. I Romani incoraggiati
dall'animoso Pontefice s'apparecchiarono alla difesa:
e benchè molto inferiori di forze, osarono nondimeno
di venire a giornata coll'esercito di Federigo.
Ma come Dio volle essi furono pienamente battuti: e
il Barbarossa entrò trionfante in Roma, dove in breve,
impadronitosi eziandio del castello S. Angelo e della
chiesa di S. Pietro violentò colle minacce il popolo a
giurargli obbedienza. Papa Alessandro costretto a ritirarsi
co' suoi in una fortezza dei Frangipani, vedendo
che quivi non avrebbe potuto a lungo resistere, s'indusse
a fuggirne in abito da pellegrino, andando
prima a Terracina e poscia a Gaeta nel regno di Napoli,
d'onde passò a Benevento. Federigo fattosi coronare
per le mani dell'antipapa, si credeva oggimai
di avere assicurato l'esito dell'impresa; quando il flagello
di Dio gli fu sopra a sconcertare i disegni del
peccatore. Il giorno appresso alla sua incoronazione,
un cocentissimo sole, seguito da una piccola pioggerella,
gittò una mortalità sì spaventosa nell'esercito,
che appena vi era agio a seppellire i cadaveri di quei
che giornalmente perivano. I duci più ragguardevoli
furono i primi a restar vittima del morbo. Più di
duemila gentiluomini vi perdettero la vita; e tra questi
il Duca di Baviera, i Conti di Nassau, d'Altemont,
di Lippe, di Tubinga e Rainaldo arcicancelliere dell'Impero.
Federigo vedendo assottigliate ogni dì le
sue truppe in modo sì orribile e i pochi superstiti reggere
a stento la vita; temette a ragione che, se
più a lungo si dimorava, il Re di Sicilia dall'una
parte e i confederati lombardi dall'altra lo avrebbero
<span class="pagenum"><a id="Page_115"></a>[115]</span>
colto in mezzo. Onde, levato il campo, si diè precipitosamente
ad una piuttosto fuga che ritirata; abbattendosi
in mille pericoli, che gli si paravano innanzi
ad ogni passo, pien di dispetto e di vergogna e accompagnato
da piccolo drappello ripassò a stento le
Alpi, d'onde era poco innanzi disceso pieno di baldanza
alla testa d'immenso esercito. La nuova di questo
disastro diffusasi in breve per l'Italia, non è a dire
quanto giovasse a rialzare l'animo degli alleati. Se
ne parlava per ogni dove e tutti vi riconoscevano il
dito di Dio, che avea rinnovato in quella contingenza
il prodigio già operato contro l'empio Sennacheribbo.
Tutte le altre città lombarde finirono di
dichiararsi dalla parte del Papa; sicchè a Federigo
non rimase fedele se non la sola Pavia, in cui si chiusero
le poche milizie che egli lasciava tuttavia in
Italia. Allora i confederati per assicurarsi contro una
nuova discesa del Barbarossa, pensarono di fabbricare
una piazza forte sui confini del paese al confluente del
Tanaro e della Bormida. Messisi adunque all'opera,
in poco tempo l'ebbero condotta a buon termine; denominando
la nuova città <i>Alessandria</i> in onore e devozione
del Pontefice Alessandro IV, a cui i consoli
di essa si recarono per fare atto di dedizione e di vassallaggio.
Così quando Federigo pensava d'aver oggimai
domata la Chiesa e il suo capo; la Chiesa e il
suo capo gli si levava contro più glorioso e più forte.
</p>

<p>
Anche le cose di Rafaella avevano grandemente
mutato aspetto. La pia Imperatrice, benchè amasse di
ritenerla presso di sè, nondimeno non osò di fargliene
neppur la proposta, bene intendendo quanto fosse nell'amorosa
fanciulla il desiderio di rivedere i parenti.
Onde, venuto il tempo del suo ritorno in Germania,
<span class="pagenum"><a id="Page_116"></a>[116]</span>
chiamò la giovinetta, e dopo averla colmata di regali
e di carezze consegnolla all'Abate Guglielmo unitamente
ad Alberta; la quale, rimasa sola e desolata,
come dicemmo, cedè alle vive istanze di Rafaella, che
avendola in conto di sua seconda madre, non finiva
di supplicarla a contentarsi di menare il rimanente
di sua vita con lei. Ognuno comprende da
sè medesimo quanto fosse grato e consolante questo
viaggio per la buona donzella. Si vedeva ella come
uscita da un naufragio e salva oggimai e sicura in
su la riva. Quando riandava colla mente i passati
pericoli, le strette e le angoscie mortali da cui era
stata straziata, l'orlo dei precipizii che avea valicati,
si sentiva compresa da un <a id="tn116"></a>subitaneo raccapriccio; che
a poco a poco dileguandosi le lasciava l'anima come
cospersa da un'ineffabile dolcezza, ed accesa di amore
e di gratitudine verso Dio, che per vie sì inaspettate
e mirabili l'avea campata. La certezza poi d'aver presto
a rivedere la madre e il babbo le era di estrema
letizia, e la fervida brama le faceva ad ogni tratto
interrogare l'Abate quanto altro tempo ci volesse per
arrivare, e guardar le campagne e le colline se mai
vi scorgesse qualche somiglianza con quelle che ricordavano
il luogo natìo. Un solo pensiero intorbidavale
la pace a quando a quando e le trafiggeva l'anima
di acuto dolore. Esso era quello del fratello, la cui
liberazione non erasi potuta conseguire dall'ostinato
e feroce Barbarossa, e di Ottolino, di cui non erasi
più udita novella. Chi sa come vive, e se vive l'infelice
Eriberto! Oh fratel mio! Prigioniero in lontano
paese, privo della vista e del conforto de' tuoi cari;
senza neppur contezza di loro, in mano a feroci sgherri;
oh i grami giorni che tu meni, e forse l'angoscia
<span class="pagenum"><a id="Page_117"></a>[117]</span>
t'avrà ucciso a quest'ora! Tali erano i queruli lai che
singhiozzando metteva di tratto in tratto la povera
Rafaella. Vero è, poi pensava, che l'Imperatrice mi
assicurò che appena tornata in Germania ne avrebbe
preso conto, e gli farebbe coll'autorità sua alleggerire
ogni pena. Ma chi sa se le cure della pia Signora
giungeranno in tempo! E di Ottolino che ne sarà?
Il non essersene saputo più nulla mostra pur troppo
che egli è perito in qualche scontro. E qui la fantasia
le dipingeva con vivi colori l'amato giovinetto
giacente in terra ferito e boccheggiante protendere
il languido sguardo, quasi ad invocare chi gli porgesse
alcun soccorso; e finalmente spirare derelitto e
sconfortato. In mezzo a sì crudeli pensieri che quasi
pungentissime spine straziavano il cuore dell'affettuosa
fanciulla, il santo Abate Guglielmo gittava in quell'anima
colle sue parole soave balsamo, ricordandole
l'uniformità ai divini voleri e come ogni cosa torna
in bene a chi con tutta confidenza si getta nelle amorose
braccia di Dio tenendo per ottimo quanto Egli
dispone sopra di noi.
</p>

<p>
Anche l'umor faceto di frate <a id="tn117"></a>Uguccione conferiva
non poco a distrarre sovente l'afflitta Rafaella coi colloquii
che tratto tratto intrecciava.
</p>

<p>
— Che vi pare, padre Abate, di questa nostra
curiosa villeggiatura, che certo non mi stava in calendario?
</p>

<p>
— Mi pare, rispondeva Guglielmo, una delle più
dilettose; giacchè Iddio benedetto ci ha porta occasione
e dato grazia di patir qualche cosa e adoperarci alquanto
a sollievo degl'infelici.
</p>

<p>
— Tolto va bene; ma a me tarda mille anni di
tornare alla mia cella, donde, salvo l'ubbidienza, non
<span class="pagenum"><a id="Page_118"></a>[118]</span>
mi lascerò trarre più fuora se non quando mi dovranno
portare in sepoltura.
</p>

<p>
— L'amore della solitudine, figliuolo mio, è cosa ottima,
ed inculcata co' precetti e coll'esempio da' Santi.
Ma esso non dee trasmodare in eccesso, nè ritrarci
dal soccorrere il nostro prossimo quando il bisogno lo
richiede. Ricordati del grande Antonio, quel primo luminare
della vita eremitica. Egli non dubitò di abbandonare
a tempo il deserto; quando l'infierire della
persecuzione contro i cristiani richiedeva l'opera di chi
confortasse i fedeli alla costanza. E a coloro che si scandolezzavano
della sua uscita dall'eremo rispondeva: Che
direste voi d'una donzella, la quale vedendo andare in
fiamme la casa di suo padre, in vece di accorrere, si
scusasse con dire non affarsi alla sua riservatezza l'abbandonare
la propria stanza?
</p>

<p>
— Sì, ma il mirare tante sciagure e di tanti a me,
che son tenero di cuore, non soffre l'animo. E poi quel
vedere nei grandi del mondo tanta alterigia, tanta simulazione,
ed anche tanta fierezza, è cosa proprio che
mi fa stomaco.
</p>

<p>
— Bella tenerezza di cuore per verità, fratel mio,
non voler vedere gli altrui patimenti per non sentire
afflizione! Questa è tenerezza verso di sè, non verso
degli altri. La vera tenerezza o meglio carità del prossimo
dee muoverci a sollevare l'altrui miseria, e quindi
a ricercarla e scoprirla. Quanto poi ai vizii che ti fanno
afa ne' grandi, pensa che ogni classe ha i suoi difetti e
peccati. Che se questi nei potenti del secolo son più
frequenti per esser in loro più spesse e più pericolose
le occasioni: vi si ammirarono nondimeno ben soventi
delle grandi virtù. Dimmi: tra i vizii della corte di Federigo,
non hai tu veduta una Imperatrice, specchio
<span class="pagenum"><a id="Page_119"></a>[119]</span>
di modestia, di umiltà, di mansuetudine, di carità e
d'ogni cristiana perfezione? E queste virtù nello splendore
di un trono sì alto, e tra i pericoli d'una corte
sì depravata, credi tu che abbiano piccolo pregio?
</p>

<p>
— Oh questo l'ho confessato e lo ripeto; la virtù di
quella Signora mi ha più d'una volta commosso fino
alle lagrime; e meravigliato dicevo tra me: Come è
possibile che una moglie sì buona si trovi a fianco
d'un marito sì tristo!
</p>

<p>
— Ammira anche in ciò, frate Uguccione, la sapienza
della divina dispensazione. Spesso, come dice
l'Apostolo, il marito infedele vien convertito dalla moglie
fedele, e viceversa. Chi sa che Federigo non debba
alla fin ravvedersi, pei conforti e per le preghiere della
sua virtuosa consorte.
</p>

<p>
— Non c'è che dire; voi trovate sempre una ragione
per dimostrare che ogni cosa così va bene come
va. Questo significa esser uomo di lettere ed avere studiato
teologia! Io che sono un povero laico...
</p>

<p>
— Non ci è bisogno di lettere e teologia per intendere
le cose che qui diciamo, figliuol mio, basta il
semplice buon senso e il catechismo. Non è Dio che
dispone e governa il tutto in questo mondo? E Dio non
è sapientissimo e benignissimo? E l'effetto della sapienza
e della bontà può non essere ordinato per sè medesimo
e tendere di per sè ad altro che al bene? Egli è vero
che se prendi nell'universo a considerare ciascun evento
spicciolatamente e separato dagli altri, può sembrarti
brutto e disordinato, come appunto nella musica può
sembrarti senz'armonia una nota presa da sè, e fuori
di concerto delle altre. Ma non così, quando ciascuna
cosa vien riguardata nella disposizione del tutto e nel
finale intendimento del supremo ordinatore.
</p>

<p>
<span class="pagenum"><a id="Page_120"></a>[120]</span>
Rafaella prendea diletto a udire questi discorsi e ne
traeva utili documenti pel suo stato presente. In tal
modo coll'avvicendamento di sì diversi affetti ella consumò
il tempo del lungo viaggio, finchè giunse alla
casa paterna. Berardo e la consorte, che già per lettera
avevano ricevuto annunzio del prossimo arrivo della figliuola,
ne stavano in ansiosa aspettazione e ad ogni
picchio alla porta, ad ogni rumor sulla strada trasalivano
dalla speranza, che poi conosciuta vana li facea
tornar mesti a contare le ore e i giorni e immaginare
successivamente i luoghi per cui Rafaella dovea passare.
Come se la videro innanzi sana e fiorente (benchè l'accorto
Guglielmo avesse usata la precauzione di precedere
d'alquanti passi per disporli a quell'incontro) poco
mancò che non tramortissero; tanta fu la piena della
gioia, che ad un tratto traboccò loro nell'anima. Stettero
buona pezza come avviticchiati sul collo di lei,
non saziandosi mai di baciarla e di stringerlasi al seno.
Dato finalmente sfogo all'ardenza di quel primo affetto
volsero con multe lagrime le loro parole di ringraziamento
all'Abate e alla buona Alberta, professandosi
obbligati ad ambedue della vita e salvezza di lei.
Dimandarono poi ansiosamente del figliuolo, temperando
il dolore del sentirlo prigione colle promesse fatte
dall'Imperatrice di prenderne cura, ingrandite pietosamente
da Rafaella colla giunta che presto sarebbe
rimandato libero.
</p>

<p>
Nè qui finirono le consolazioni della buona famiglia.
Imperocchè Manfredo, tornato indi a poco dal campo
credette d'aver buono in mano per rimeritare la virtù
di Berardo e punire la perfidia di Villigiso. Questi, finita
l'impresa di Milano, consapevole che la rettitudine
del severo Marchese non lo avrebbe lasciato senza
<span class="pagenum"><a id="Page_121"></a>[121]</span>
castigo proporzionato alla colpa; e d'altra parte vedendosi
molto addentro nelle grazie dell'Imperatore, pensò
di rimanersi per ora ai servigi di lui, niente curandosi
della solenne scomunica fulminata da Papa Alessandro.
Onde Manfredo, che da prima dubbioso, a poco
a poco per le dimostrazioni di Guglielmo, era venuto
in chiaro del diritto del vero Pontefice, dichiarò Villigiso
decaduto, come scismatico, della signoria di Mozzatorre,
ed investì della medesima il fedele Berardo a
premio dei tanti suoi meriti. Così Rafaella si trovò
padrona di quel medesimo castello, dove era stata condotta
captiva, e signora di quei medesimi sgherri che
l'avevano sì iniquamente tradita. Non è da dire se ella
benigna e pia qual era, perdonasse con cristiana generosità
a quei tristi; solamente li volle rimossi dall'ufficio,
di cui avevano usato sì male. Ma dalle domestiche
cose di Rafaella convien che torniamo alle pubbliche
di Federigo.
</p>

<p>
L'indomabile animo di costui non si franse pel passato
disastro; crebbe anzi vie peggio nella perfidia.
Essendo morto il secondo suo antipapa, ne fe' creare
un terzo nella persona dell'abate di Strum, col nome
di Callisto III, e prese a fare gli apparecchi per
una nuova discesa in Italia. Ma non potè eseguirla
prima che passassero alcuni anni; tanto era profondo
il danno ricevuto dal disfacimento del suo esercito
in Roma, e dalla diffalta di moltissimi Principi, che
pel decreto papale si erano separati da lui. Nondimeno,
fatti i supremi sforzi, giunse a raccogliere uno sterminato
esercito e nell'autunno del 1174 s'avviò alla
volta d'Italia. Nel primo porvi il piede, vinse e dannò
alle fiamme la città di Susa. Poscia pose l'assedio ad
<a id="tn121"></a>Alessandria, fabbricata, come si disse, in onore del
<span class="pagenum"><a id="Page_122"></a>[122]</span>
Pontefice e qual baluardo contra gli assalti di Germania.
Senonchè un forte stuolo di Lombardi essendo venuto
in soccorso della città, che pur da sè sola si difendeva
bravamente; Federigo fu costretto a levare l'assedio,
bruciando da se stesso il proprio campo. Allora
egli volse le armi contra Milano.
</p>

<p>
Le condizioni dei Milanesi erano mutate d'assai.
Nella precedente guerra, quasi soli a difendersi, essi
ora si vedevano confortati da potentissima Lega. Dipoi
la fresca rimembranza dell'ostinazione e crudeltà di
Federigo a voler distrutta la loro città, li avea disposti
siffattamente, che tra il vincere e il morire non
riconoscevano mezzo di sorte. Finalmente la persuasione
di combattere contro il persecutore della Chiesa,
maledetto dal Vicario di Cristo, e che per sentenza
papale era decaduto da ogni ragione sopra di loro,
ispirava ad essi un coraggio straordinario ed una confidenza
nell'aiuto divino, che ne raddoppiava a mille
tanti l'ardire. Un esercito, intimamente persuaso di
combattere per Dio, è invincibile. Ciò si avverò appuntino
nel caso presente; e Federigo lo sperimentò
a proprio danno.
</p>

<p>
Era tale e tanta la confidenza in Dio dei Milanesi
che, quantunque non fossero per anco giunti gli aiuti
de' confederati, e l'oste alemanna fosse infinita; essi non
cercarono di differir la battaglia, ma uscirono incontro
al nemico con sicurezza della vittoria. Essi avevano
divisi tutti i cittadini abili a portare le armi in sei
schiere, ciascuna sotto il comando dei capi del proprio
quartiere. Oltre a queste avevano formate due compagnie
di scelti guerrieri, l'una detta della <i>morte</i>, l'altra
del <i>carroccio</i>, ossia del carro, sopra cui era inalberata
la bandiera della città. La prima di queste compagnie
<span class="pagenum"><a id="Page_123"></a>[123]</span>
era composta di novecento soldati a cavallo,
strettisi con giuramento a morire piuttosto che retrocedere
in faccia al nemico. La seconda era composta
di trecento giovani delle più nobili famiglie, strettisi
del pari con giuramento a morire piuttosto che lasciar
prendere dal nemico l'insegna che custodivano.
</p>

<p>
Nella Compagnia della morte trovavasi altresì Ottolino;
cui, se ben vi ricorda, lasciammo nel chiostro
sotto la cura del solitario che incontrò nella selva. Egli
fino a questi ultimi tempi era durato colà costante menando
vita quasi in tutto conforme a quella dei monaci
presso cui dimorava. Quivi aveva avuto novella del ritorno
di Rafaella tra' suoi e dell'esaltazione di Berardo
alla signoria di Mozzatorre. Ma dove la prima di tali
notizie l'avrebbe forse indotto a lasciare la solitudine;
la seconda ne lo distolse: giacchè egli, semplice arimanno,
si vedeva in condizione troppo inferiore alla
donzella, e però impossibilitato ad impalmarla. D'altra
parte la pace, che provava nell'eremo e nelle sante occupazioni
de' monaci, lo teneva abbastanza contento.
Così la durò per sì lungo spazio di tempo con grande
soddisfazione di quei religiosi; i quali credendolo sufficientemente
provato, erano quasi sul punto di condiscendere
alle sue istanze di essere ascritto tra loro.
Quando ecco in un tratto al primo sentirsi la nuova
della venuta del Barbarossa, i fervidi spiriti del giovine
che sembravano spenti, nonchè sopiti, si destarono in
tutta la primitiva vivezza; ed egli presentatosi all'Abate
del monistero gli manifestò la risoluzione d'andare
a combattere in difesa di Milano, per espiare la
colpa d'aver altra volta pugnato contro di lei sotto il
vessillo d'uno scismatico. L'Abate dopo varie interrogazioni,
conosciuta l'irremovibile volontà del giovine,
<span class="pagenum"><a id="Page_124"></a>[124]</span>
gli fe' allora osservare quanto prudente era stata la
condotta sua e de' monaci nel resistere alle sue inchieste
di vestir l'abito, giacchè ora mostrava a chiare note
di avere tutt'altra vocazione. Indi rifornitolo del bisognevole
pel viaggio, lo accomiatò benedicendolo nel
santo nome di Dio.
</p>

<p>
Ottolino giunto a Milano e riconosciuto dagli antichi
compagni, coi quali avea militato sotto Turisendo,
fu accolto con grande gioia, atteso il suo noto valore,
e venne arrolato, secondo il suo desiderio, nella schiera
obbligatasi con giuramento a morire piuttosto che
dietreggiare.
</p>

<p>
Sorgeva l'alba del dì terzo di giugno e i due eserciti
movevano baldanzosi a bandiere spiegate l'uno
contro dell'altro. Federigo, secondo il suo solito,
marciava a capo di tutti i suoi per animare più coll'esempio
che con la voce i soldati. Seguivalo folto
stuolo di quei Principi alemanni e di quei Signori italiani,
che tuttavia erangli rimasti fedeli; codiati da
scelta mano di fanteria alemanna, che formava l'avanguardo.
Nel centro stava il grosso della cavalleria,
comandata dal perfido Villigiso, a cui pel noto
valore era stato affidato da Federigo il suo imperiale
stendardo. Il resto di quell'immensa moltitudine veniva
da ultimo diviso in varie colonne sotto la guida
di esperti capitani. I Milanesi dalla parte opposta avanzavano
in assai minor numero sotto capi poco
dotti di guerra, ma pieni di coraggio e di confidenza
nella causa che difendevano. Appena giunti a vista
del nemico, tutti piegarono a terra le ginocchia
e ad alta voce porsero a Dio questa fervente preghiera: — Signor
degli eserciti ed arbitro delle
battaglie, tu che dicesti di resistere ai superbi, e
<span class="pagenum"><a id="Page_125"></a>[125]</span>
dare grazia agli umili, guarda contro di chi oggi
usciamo a combattere nel tuo santo nome. Ricordati
che noi pugniamo non tanto per nostra difesa, quanto
per quella del tuo Vicario. — Quindi levatisi
e gridato: <i>Viva S. Pietro e S. Ambrogio</i>, animosi
procedettero all'attacco. Quel primo impeto fu quanto
mai si potesse aspettare gagliardo, ma soprafatte dal
numero le prime file furono in breve costrette a piegare;
e il piccolo drappello, giuratosi alla difesa del
Carroccio, sottentrò a ristorare il conflitto. Senonchè
mentre esso faceva prodigi di valore, la numerosa
cavalleria del Barbarossa si gittò nella mischia a
gran galoppo e caricando d'ogni parte quel piccolo
stuolo, fu quasi sul punto di sbaragliarlo. Allora la
compagnia della morte, ripetuto ad alta voce il suo
giuramento, investì impetuosamente di fianco la cavalleria
nemica e la pose in disordine. Ottolino che
trovavasi in prima riga, adocchiato il vessillifero, lo
riconobbe all'insegna del cimiero per Villigiso. Gli
ricorse alla mente in quel punto ciò che l'iniquo avea
fatto contro di Rafaella e dell'amico Eriberto, e
un subitaneo impeto d'ira gl'infiammò ogni fibra
del cuore. Senza porre alcun tempo a deliberare,
quasi sospinto da istintivo furore, scagliossi contra
di lui e con un fiero colpo di lancia il rovesciò dall'arcione.
Indi precipitandosi da cavallo gli fu sopra
per istrappargli di mano l'imperiale stendardo. Villigiso,
a cui mai non era incontrato di venir balzato
di sella, benchè si sentisse gravemente ferito nel lato
destro, nondimeno ardente di furore e di vergogna
erasi già ritto in piedi e tratta la scimitarra stava
per iscaricare un terribile fendente sul capo dell'avversario.
Ma un gagliardo colpo di stocco, che questi
<span class="pagenum"><a id="Page_126"></a>[126]</span>
seppe scagliargli a tempo, il passò da parte a
parte. Tal fa la miseranda fine dello spietato; ed Ottolino,
dato allora di piglio alla bandiera capitana,
la scosse all'aria e trionfante recolla tra' suoi. Questo
fatto ardimentoso decise della giornata. Imperocchè
la cavalleria teutonica, come vide a terra il proprio
duce e in mano de' nemici il vessillo imperiale, cadde
interamente d'animo, e datasi a fuga precipitosa, recò
col proprio disordine lo scompiglio e la paura in
tutto l'esercito. Da quel punto nel campo non fu più
battaglia, ma eccidio. I soldati del Barbarossa, sembravano
invasi da prodigioso terrore. Niuno d'essi
più pensava a difendere sè stesso, non che ad offendere
l'inimico. Quindi nel generale tumulto altri venivano
calpestati dai cavalli correnti all'impazzata;
altri erano trucidati dalle armi de' loro stessi compagni;
ed altri fuggendo in calca precipitavano nel
prossimo Ticino. Federigo, sforzatosi indarno di calmar
lo spavento e riordinare il campo, fu come involto
e trasportato da un'onda di fuggitivi, nè più
si vide. Il perchè i suoi baroni, dopo averlo indarno
cercato, lo tennero morto od annegato nel ripassare
il fiume; e questa nuova andò talmente crescendo e
corroborandosi di bocca in bocca, che la stessa Imperatrice,
la quale dimorava in Pavia, credendola vera,
ordinò in Corte il corrotto ed ella vestissi a bruno.
</p>
</div>
<p>
<span class="pagenum"><a id="Page_127"></a>[127]</span>
</p>

<div class="chapter">
<h2><a id="pace"></a>
CAPO X.<br />

<span class="small"><i>La pace di Venezia.</i></span>
</h2>

<p>
Mentre col passare dei giorni più si andava raffermando
l'opinione della morte di Federigo, Federigo
comparve ad un tratto in Pavia; ma sotto divise non
sue, senza alcun seguito, sbaldanzito, altamente accorato.
Egli nel totale sbandamento e soqquadro del
campo dopo la sconfitta de' suoi, erasi sforzato invano
arrestare i fuggenti e di raggranellarne intorno a sè
una parte almeno, che gli valesse di scorta ad onesta
ritirata. Niuno dava orecchio alle sue parole; ma tutti,
imprecando la guerra e chi si ostinava a volerla, badavano
ad assicurare la propria salvezza. Venuta meno
ogni prova, Federigo fu costretto anch'egli a fuggire,
e trovandosi d'ogni parte circondato da nemici, gli
fu duopo, per non cader prigioniero, spogliarsi degli
abiti imperiali e camuffatosi alla meglio, andar errando
più giorni per luoghi fuori di mano, chiedendo
per carità un ricovero ed un pane ai pastori e contadini
della campagna. Una tanta umiliazione in quell'animo
sì altero e così sitibondo di gloria avea fatta
una impressione profondissima; la quale crebbe anche
più nel trovar, che poi fece, tutta la corte e la imperatrice
stessa in gramaglia. Gli parve a quella vista
di ravvisare un manifesto segnale dell'ira divina;
sicchè gli ricorrevano del continuo alla mente quelle
parole del Salmo: <i>Humiliasti tamquam vulneratum
superbum.</i> Era sì insistente quella voce, e tanto il
<span class="pagenum"><a id="Page_128"></a>[128]</span>
terrore che gl'inspirava, che non potè celarne lo sgomento
al vigile occhio della pia ed affettuosa consorte.
</p>

<p>
Beatrice, che quanto virtuosa, altrettanto prudente
era ed accorta e niente altro più accesamente bramava
che il ravvedimento dello sposo, intese quello essere
il punto da tentare sopra l'animo di lui un colpo decisivo.
Tenne dunque segretamente a consiglio i principali
dell'Impero, che tuttavia si trovavano in corte;
e rappresentata loro l'opportunità delle presenti disposizioni,
in breve li ebbe convinti quel tempo essere
acconcissimo per indurre Federigo a tornare all'ubbidienza
della Chiesa. A procacciare poi più efficacemente
lo scopo ottenne da que' Principi una scritta,
nella quale dichiaravano che se l'Imperatore non si
rappaciasse col Papa, essi non potevano più parteggiare
per lui con danno sì manifesto della loro coscienza.
Ciò fatto, l'illustre donna raccomandò fervidamente a
Dio ed a S. Pietro l'esito di tanto affare e coltone il
destro tenne un giorno a Federigo questo discorso:
</p>

<p>
— Imperatore, tu sei conscio di quante lagrime io
ho versato, e assai più ne ho sparse nel mio segreto,
dinanzi a Dio per impetrare che tu uscissi dalla falsa
e perigliosa via, per la quale ti sei messo. Ma quest'oggi
io chieggo da te che tu mi ascolti benignamente
e non m'interrompa, finchè io non abbia tutti
esposti i miei angosciosi pensieri. Ti prego inoltre a
non isdegnarti se io ti parlerò con quella libertà, che
alla sollecitudine ed all'affetto di sposa è concesso.
Posso io promettermi tanto dal magnanimo ed amoroso
Federigo?
</p>

<p>
L'Imperatore commosso dall'accento ond'ella accompagnava
queste parole, le prese affettuosamente la
mano e ponendosela sul cuore: Parla pure, o Beatrice,
<span class="pagenum"><a id="Page_129"></a>[129]</span>
le disse; parla liberamente; che io ti ascolterò volentieri,
quand'anche tu non dovessi dirigermi che riprensioni
e rampogne.
</p>

<p>
— Io non dirò nulla, ripigliò l'Imperatrice, che non
sia rispettoso, e che non tenda anzi al restauro e
incremento della tua grandezza. Indi soffermatasi
alquanto, quasi per concentrare le proprie idee, così
riprese: — Iddio nel sollevarti, o sposo, all'altezza del
trono imperiale, ebbe tra gli altri suoi disegni quello
certamente di costituire in te il sostenitore dell'ordine
civile, e il difenditore armato della sua Chiesa. Questa
ultima dote massimamente costituisce il distintivo
carattere dell'imperatore cristiano. Qual fu l'idea che
presedette alla formazione dell'impero nel Cristianesimo?
Tu il sai. Essa venne espressa da quel Grande,
che fu il primo ad essere investito di tale dignità.
L'immortal Carlomagno scriveva in fronte alle sue
leggi: <i>Carlo Re, per la grazia di Dio, difensor della
Chiesa ed umile aiutatore della Sede apostolica in
tutte le cose.</i> Or mira te e il tuo regno a fronte di
sì sublime concetto. I tuoi popoli vessati da lunga e
crudelissima guerra. Ogni ordine di persone travolto
negli errori, che delle guerre sono inevitabili conseguenze.
Da per tutto angherie di ministri, che da
te, occupato nelle armi, poco o nulla vengono vigilati.
L'impero diviso in parti e lacerato da lacrimevole
scisma. Le chiese smunte, oppresse, vedovate dei proprii
Pastori. Il capo civile della repubblica cristiana
in aperta ribellione al capo spirituale della medesima,
sotto il peso della degradazione e dell'anatema, costretto
a rivendicar colla spada un'obbedienza, a cui
la coscienza de' sudditi non può prestarsi. Finchè la
verace elezione di Alessandro al supremo pontificato
<span class="pagenum"><a id="Page_130"></a>[130]</span>
potea sembrarti dubbiosa (se a ragione o a torto io
qui non cerco), tu potevi aver qualche scusa, non
fosse altro, al cospetto degli uomini. Ma ora che la
cosa è chiarita e tutto l'orbe cattolico, ad eccezione
di pochi, obbedisce e venera il vero Papa, qual difesa
puoi tu recare in faccia a Dio ed al mondo? Alessandro
è riconosciuto dalla Francia, dall'Inghilterra,
dalla Spagna, da molti Principi ancora della Germania.
Guglielmo poi di Sicilia e Manuele di Costantinopoli,
non contenti di prestargli obbedienza, hanno
impugnate le armi per sostenerlo contro di te; e alle
armi altresì è ricorsa l'intiera Italia per la stessa cagione.
Tu fidi nel tuo valor militare e nella tua
esperienza nella guerra. Ma non vedi che il cielo con
aperti prodigi ti contrasta? Per ben due volte due
potentissimi eserciti, agguerriti, vittoriosi, invincibili,
sono spariti, non si sa come, qual fumo al vento. Di
tre antipapi, opposti al vero Papa, due sono già
estinti miseramente, ed il terzo appena prolunga
nell'oscurità e nel disprezzo universale la sua fellonesca
usurpazione. Non sono questi perspicui e palpabili
segni che Dio è contro di te? E ci sarà potenza
o consiglio che possa prevalere in onta di Dio?
Che aspetti di più? Guarda; perfino quei pochi Principi
ecclesiastici o secolari, che pur ti erano restati
ligi, apertamente protestano di non potere più innanzi
seguirti nell'apostasia. — E qui gli diè a leggere la
scritta, menzionata più sopra, la quale era del tenore
seguente: «Noi, qui sottosegnati, saremo sempre pronti,
secondo le leggi dell'Impero ad obbedirvi, o Sire, in
tutte le cose temporali, e a prestarvi i servigi e l'ossequio
che il sovrano vostro diritto da noi richiede.
Ma voi, benchè Sovrano de' corpi, non siete tuttavia
<span class="pagenum"><a id="Page_131"></a>[131]</span>
Sovrano altresì delle nostre anime. Noi non intendiamo
di perderle per farvi piacere nè vogliamo più
oltre preferire le cose della terra a quelle del cielo.
Dichiariamo dunque alla Maestà vostra, che noi d'ora
innanzi riconosciamo Alessandro per vero Papa cattolico;
e non curveremo più la fronte al vano idolo
che avete innalzato nella persona di Giovanni di Strum.
Stante ciò, voi ben vedete, o Sire, non esserci possibile
di rimanere più oltre presso di voi; finchè voi
durate in contumacia di santa Chiesa.» Seguivano
le firme.
</p>

<p>
Federigo rimase attonito a quella lettura, e di subita
ira avvampò. Ma l'accorta Beatrice fu presta a
calmarne con bei modi lo sdegno, e ripigliò: — Questo
franco parlare dei baroni, non dee offenderti, o Imperatore.
Esso è segno di animo nobile e leale, che
la tua sapienza dee anzi apprezzare. Guai a quel
Principe i cui ministri e cortigiani a guisa di vili
mancipii non sappiano fare altro che chinare il capo
ai suoi voleri senza osar mai di contraddirgli liberamente,
quando la giustizia o la verità lo richiede.
Non vi è Principe più infelice e men sicuro di questo.
Egli non avrà mai intorno a sè veri amici; ma sol
piacentieri interessati ed egoisti, che, dove lor metta
conto, lo tradiranno con la stessa facilità onde prima
lo adulavano. Qui poi trattandosi di coscienza, saresti
nonchè ingiusto ma sacrilego a pretendere di dominarla
a tua posta. La stima che vedi fare da' tuoi
Baroni della loro eterna salute, dee anzi esserti di
stimolo a vincere te medesimo con una risoluzione
comandata dalla legge divina, dal proprio onore,
dagli stessi tuoi temporali interessi.
</p>

<p>
Finito un tal discorso, ambidue restarono alquanto
<span class="pagenum"><a id="Page_132"></a>[132]</span>
in silenzio, finchè Federigo lo ruppe dicendo con la
consueta sua energia ed impeto di voce: — Ebbene,
Imperatrice, io fin d'ora rinunzio allo scisma, e mi
riconcilio a Papa Alessandro; ma non intendo dar pace
nè ai Lombardi nè al Siciliano, nè al Greco. — Son
contenta, riprese Beatrice, per ora non chieggo di più;
il resto sarà materia di più maturi consigli. Cerchiamo
da prima il regno di Dio; ogni altra cosa gli terrà
dietro. Soltanto pregoti, o Imperatore, ad attener fedelmente
la promessa e presto. — Ciò detto, rizzaronsi;
e Beatrice si ritirò nella proprie stanze a ringraziare
il Dator d'ogni bene; Federico chiamò presso di sè
l'Arcicancelliere dell'impero per ispedire di subito
ambasciatori al Papa.
</p>

<p>
Questi furono lo stesso Arcicancelliere, Cristiano di
Magonza, Wicmano Arcivescovo di Magdeburgo, Conrado
designato Vescovo di Worms, e Weremondo
Protonotario del regno. Partitisi senza dimora essi
trovarono il Papa in Anagni; e con parole di somma
devozione e rispetto gli esposero come l'Imperatore
ardentemente desiderava di sottomettersi alla sua obbedienza
e far la pace colla Chiesa e colla città di
Roma, e ricevere l'assoluzione dell'incorsa censura.
Gli presentarono poi una lettera di Beatrice, in cui
ella, dopo aver dato sfogo agli affetti di sua devozione,
narrava al S. Padre con filial confidenza l'operato
da lei, e supplicavalo che ad imitazione di quel Dio,
di cui sosteneva in terra le veci, volesse dimenticare
ogni offesa ed accogliere con paterna pietà il prodigo
ma convertito figliuolo. Se ad Alessandro riuscisse
consolante una tale novella non è a dire. Egli rispose
agli ambasciadori con termini di singolare <a id="tn132"></a>benevolenza
e scrisse con sommo affetto alla pia Imperatrice;
<span class="pagenum"><a id="Page_133"></a>[133]</span>
ma risolutamente protestò che non avrebbe giammai
accettata la sottomissione di Federigo, se questi
non dava in pari tempo la pace a tutti gli alleati della
Chiesa e segnatamente ai Lombardi, all'Imperatore di
Costantinopoli, al Re di Sicilia. Gli ambasciadori, che
sapevano la contraria disposizione di animo del Barbarossa
fecero ogni opera per distornare il Pontefice
dalla posta condizione; ma vedendo l'irremovibile volontà
di lui sopra tal punto, chiesero d'essere accompagnati
nel loro ritorno da alcuni Cardinali Legati,
i quali si adoperassero in nome del Papa a farvi
condiscendere Federigo. Alessandro assegnò loro i due
Cardinali Umbaldo e Raniero; e questi insieme con
gl'inviati si recarono dall'Imperatore, che fuor d'ogni
espettazione trovarono dispostissimo a rappaciarsi eziandio
con gli alleati della S. Sede. Cagione di tal mutazione
era stata Beatrice, la quale bel bello lo avea
persuaso a cessare da ogni guerra contra popoli e
signori cristiani, e volgere piuttosto la sua indole
bellicosa a combattere gl'infedeli in Oriente, dove
Saladino, divenuto soldano di Egitto e di Siria, minacciava
grandemente il regno di Gerusalemme.
</p>

<p>
Si stabilì coll'Imperatore un generale convegno tra
lui, il Papa, i rappresentanti della Lega e gli ambasciadori
del Re di Sicilia per fermare i patti della
pace e giurarla. Per tal convegno si prescelse la città
di Bologna, a cui poscia per varie ragioni venne sostituita
Venezia.
</p>

<p>
Grande fu il compiacimento dei Principi sì di Alemagna
come d'Italia per un atto sì desiderato, ed ognuno
si affrettava per assistervi di presenza. Tra questi
non poteva mancare il marchese di Saluzzo, Manfredo,
il quale tra i Principi dell'Impero grandeggiava
<span class="pagenum"><a id="Page_134"></a>[134]</span>
non poco per autorità e per potenza. Egli volle che
tra i minori feudatarii a sè soggetti, destinati a seguitarlo,
venisse Berardo, già divenuto come dicemmo,
signore di Mozzatorre. Ma, anche senza un tale invito,
Berardo sarebbesi offerto da sè per abbracciare più
presto il figliuolo Eriberto, che nella restituzione dei
prigionieri d'ambe le partì, da farsi in Venezia, doveva
essere rimesso in libertà. La medesima ragione
invogliava fortemente anche la moglie e la figliuola;
e tante furono le preghiere d'entrambe, che Berardo
acconsentì finalmente a condurlesi seco. Così Rafaella
ebbe il contento di andare ancor essa a quella solennità,
a cui oltre l'amore del fratello la sospingeva il
desiderio di rivedere la pia Imperatrice per rinnovarle
più pienamente i rendimenti di grazie.
</p>

<p>
Frattanto Papa Alessandro partiva da Roma; e dopo
essersi recato per pochi giorni a Benevento, imprendeva
il viaggio di mare con sei Cardinali (giacchè
gli altri si erano avviati per terra), accompagnato a
segno di onore da undici grandi galere del Re di Napoli.
Accostatosi a Venezia, vennergli incontro a riceverlo
sopra elegantissime barche il Doge coi membri
di quell'illustre Senato, il Patriarca co' suoi Vescovi
suffraganei, i principali cittadini e una moltitudine
sterminata di popolo. Giunti alla città, tutti si
ordinarono in solenne processione e cantando le divine
laudi si recarono al magnifico tempio di S. Marco.
Quivi il S. Padre fatta orazione e benedetto il popolo
si ritirò nel palazzo patriarcale. Siccome poi seppe non
essere ancora giunti in Venezia i commissarii della
Lega, l'amoroso Pontefice, per rimuovere ogni ostacolo
che fosse sopravvenuto, ed anche per dare ai Lombardi
un solenne attestato della sua benevolenza, invitolli
<span class="pagenum"><a id="Page_135"></a>[135]</span>
a mandare i loro rappresentanti in Ferrara,
dov'egli si recherebbe per deliberare con essi intorno
alle condizioni della pace. Trasferitosi dunque colà,
accompagnato da gran numero di Cardinali e di Vescovi,
non può dirsi a parole l'entusiasmo, ond'egli
venne accolto dal popolo ferrarese e da tutti i magistrati
e baroni delle diverse città lombarde. Il Papa
li convocò il dì appresso nella chiesa dedicata a S.
Giorgio, e tenne loro questo sermone: «Voi sapete, o
cari miei figli, la persecuzione che la Chiesa ha sofferto
da parte dell'Imperatore, che dovea proteggerla.
Voi sapete quanti danni l'autorità della Chiesa romana
ne ha ritratto. Imperocchè i peccati restavano in gran
parte impuniti e i sacri canoni senza esecuzione; per
nulla dire della distruzion delle chiese e dei monasteri,
dei saccheggi, degl'incendii, delle uccisioni e dei delitti
d'ogni maniera. Dio ha permesso questi mali; ma
infine Egli ha rabbonacciata la tempesta, e volto il
cuore dell'Imperatore a chieder la pace. È questo un
miracolo della divina potenza. Imperocchè chi avrebbe
pensato che un Vecchio Sacerdote ed inerme potesse
resistere al furore teutonico e vincere senza combattere
un Imperador sì possente? Ma ognuno intende che è
impossibile guerreggiar contra Dio. Ora avendoci Federigo
chiesta la pace, escludendone voi, noi considerando
la devozione e il coraggio, onde voi avete combattuto
per la Chiesa e per l'Italia, non abbiamo voluto
accettarla senza di voi; affinchè come voi avete
partecipato con noi della tribolazione, così partecipiate
ancora con noi della gioia. È questa la ragione, per
la quale noi, senza aver riguardo nè alla nostra dignità
nè alla nostra vecchiezza, ci siamo esposti al
mare e ai pericoli d'un lungo viaggio per venire a deliberare
<span class="pagenum"><a id="Page_136"></a>[136]</span>
con voi se dobbiamo o no accettare la pace
che ci viene offerta.»
</p>

<p>
I rappresentanti della lega, vivamente commossi da
tanta degnazione, risposero di comune accordo per
bocca d'uno dei loro capi. «Venerando Padre e Signore,
tutta l'Italia si getta ai vostri piedi per rendervi
grazie e testimoniarvi la sua letizia per l'onore
che voi fate ai vostri sudditi di venire a loro, affine
di cercare e rimenare all'ovile le pecorelle smarrite.
Noi conosciamo per propria esperienza la persecuzione
che Federigo ha fatta alla Chiesa ed a Voi. Noi siamo
stati i primi ad opporci al suo furore ed impedire che
egli distruggesse l'Italia ed opprimesse la libertà della
Chiesa; e per una causa sì santa noi non abbiamo
perdonato nè a spese, nè a travagli, nè a perdite, nè a
pericoli. Per ciò, venerando Padre, è conveniente che
voi non accettiate pace senza di noi; siccome noi l'abbiamo
più volte ricusata, perchè ci veniva offerta senza
di Voi. Pel resto noi siamo ben contenti di far pace
coll'Imperatore, al quale noi non ricuseremo nessuna
delle sue antiche ragioni sopra l'Italia; purchè sieno
salvi i diritti che noi abbiamo ereditato dai nostri
maggiori. Quanto al Re di Sicilia, noi approviamo che
sia anch'egli compreso in questo trattato, perciocchè
egli è un Principe che ama la pace e la giustizia. I
nostri viaggiatori lo sanno per esperienza, giacchè vi
ha più sicurezza nei boschi di quel reame che non
nelle città degli altri Stati.»
</p>

<p>
Romualdo Arcivescovo di Salerno e personalmente
presente a quel consesso, ci ha nella sua cronaca conservato
questi particolari.
</p>

<p>
Saputosi da Federigo come il Papa trovavasi a Ferrara
in uno coi rappresentanti della Lega e cogli ambasciatori
<span class="pagenum"><a id="Page_137"></a>[137]</span>
del Re di Sicilia, inviò colà suoi plenipotenziarii
per conchiudere definitivamente le condizioni
della pace, da giurarsi poi da lui e da tutti in Venezia.
Terminate le conferenze, il Papa, con tutta quell'adunanza
si restituì alla città reina dell'Adriatico; dove
in breve recossi eziandio l'Imperatore, con gran seguito
di Principi e Signori alemanni. Il giorno appresso
del suo arrivo il Papa gl'inviò sei Cardinali,
acciocchè ricevessero dalle sue mani per iscritto la rinunzia
allo scisma, e la professione di obbedienza a
lui ed a' suoi legittimi successori nella cattedra di
S. Pietro, e in conseguenza di ciò lo assolvessero dalla
scomunica. Lo stesso dovea farsi coi Prelati e Signori
del suo seguito. Compiuto tutto ciò appuntino, il Doge
di Venezia con gran moltitudine del Clero e del popolo
andò a prendere l'Imperatore e processionalmente
lo condusse alla chiesa di S. Marco, dove il Papa attendevalo.
Federigo appena giunto alla presenza di
Lui gittò via dalle spalle l'imperiale paludamento e
prostesosi boccone a terra baciò reverentemente i piedi
a sua Santità, implorando supplichevolmente perdono
e benedizione. Il Papa, commosso fino alle lagrime,
si piegò amorevolmente sopra di lui, lo benedisse con
grande affetto, e sollevandolo da terra lo abbracciò e
lo baciò in bocca. A tal vista un impeto di gioia invase
tutti gli astanti, e Alemanni e Italiani, grandi
e popolo, proruppero in alto grido di giubilo. Da ultimo
il Papa, fattosi all'altare, intonò il solenne inno
di grazie al Signore.
</p>

<p>
Per più giorni durarono le pubbliche feste nella
città con addobbi e luminarie e giuochi e conviti; le
quali feste si raddoppiarono il giorno del giuramento
della conchiusa pace. Radunatisi pertanto nella gran
<span class="pagenum"><a id="Page_138"></a>[138]</span>
sala del palazzo patriarcale, il Papa col Sacro Collegio,
l'Imperatore, l'Imperatrice, i Principi, i Commissarii
della Lega lombarda e gli Ambasciadori del Re di Sicilia;
il Papa fece una breve allocuzione, relativa a
quel fatto, ricordando i beneficii della pace e commendando
altamente la virtù e la prudenza dell'Imperatrice,
a cui dopo Dio, essa dovevasi. L'illustre
donna, verso cui tosto si rivolsero gli occhi di tutti,
si tinse il viso di modesto rossore ed avvallò dignitosamente
gli sguardi. All'allocuzione papale seguì un
discorso dell'Imperatore, dove egli confessando i suoi
passati errori, rendeva grazie a Dio d'avernelo ritratto,
e prometteva per ammenda d'andare a guerreggiare
in Terra Santa, e protestava di rendere piena pace
ai Lombardi e al Re di Sicilia. Tutti acclamarono con
festevoli grida, e presentati poscia da' chierici i santi
Evangelii e le reliquie della vera croce, l'Imperatore
pel primo, e quindi i Principi e i Commissarii delle
parti contraenti giurarono d'osservare fedelmente il
trattato.
</p>

<p>
La grandezza di questi avvenimenti, qui piuttosto
accennati che narrati, ci avevano quasi fatto dimenticar
Rafaella. Ma essi non erano estranei per lei;
anzi meravigliosamente s'intrecciavano con le sue avventure.
Riavuto il fratello, cui fuor d'ogni credere
trovò florido e lieto, ella pensava d'aver tocco il limite
d'ogni sua contentezza. Ma Iddio le serbava un altro
benefizio, tanto più giocondo quanto meno da lei immaginato.
Il dì che il Papa tornava da Ferrara, accompagnato
dai magistrati e rappresentanti delle città
lombarde, Rafaella insieme colla madre stavasi a una
finestra del Doge mirando quel non più veduto spettacolo,
e un ufficiale di corte le veniva indicando e
<span class="pagenum"><a id="Page_139"></a>[139]</span>
spiegando i singoli personaggi. — Osservate, madamigella;
quelli che immediatamente seguono il corteggio
papale, sono i Messi di Federigo Imperatore.
Son tutti alemanni ed appartengono alle prime dignità
dell'Impero. I due che vengono dopo, l'uno ecclesiastico,
l'altro secolare, sono gli Ambasciadori del Re
di Sicilia, Romualdo Arcivescovo di Salerno, e Ruggiero
conte di Andria. Da ultimo vedete i Commissarii
della Lega scelti tra i consoli e i magistrati delle
diverse città. Hanno varie divise secondo la patria a
cui appartengono. Questi sono Milanesi, questi di Cremona,
questi altri di Treviso, quelli di Bergamo. — Rafaella
osservava attentamente tutto e tutti, quando
tra i consoli di Milano le parve vederne uno che al
volto e agli atti si rassomigliava pienamente ad Ottolino.
Trasalì a quella vista, e un gelido tremore le
corse per le ossa. La madre che s'accorse di quella veemente
ed improvvisa turbazione: — Che hai, figliuola,
le disse, tu se' fatta pallida e quasi convulsa! — Vedi,
mamma, rispose Rafaella, guarda quel terzo da parte
destra, che ha la piuma nera al berretto e la cintura
turchina ai fianchi, non sembra egli proprio Ottolino? — La
buona vecchia aguzzando gli sguardi restava anch'ella
meravigliata della totale rassomiglianza; ma
non sospettando a pezza dell'identità di persona: — Veh,
esclamava, coincidenza di fattezze e di movimenti! lo
diresti gemello; se nonchè questi ha il volto più abbronzato. — Mamma,
ripigliava Rafaella, a cui il
cuore batteva in petto oltre l'usato, chi sa che non
sia desso. — Che di' tu mai, figliuola mia, Ottolino!
di cui non si è saputo più nulla, e che certo sarà a
quest'ora in paradiso, giacchè era pio giovine, e Dio
certamente gli avrà usata misericordia. E poi che
<span class="pagenum"><a id="Page_140"></a>[140]</span>
avrebbe a far egli coi Milanesi e molto più coi Consoli!
Egli era un semplice arimanno di Saluzzo. — E che
possiamo noi sapere, o mamma, delle vicende di questo
mondo! Chi avrebbe mai predetto che io prigione in
Mozzatorre vi sarei stata poi in qualità di signora! Non
potrebbe ad Ottolino essere accaduto qualche cosa di
somigliante? — E non ne sarebbe trapelato qualche
sentore infine a noi? disse la madre: Rafaella, non
fare che l'antico affetto t'illuda.
</p>

<p>
Ma l'antico affetto non la illudeva; imperocchè veramente
quegli era Ottolino, decorato dai Milanesi
della loro cittadinanza ed ascritto tra' consoli in guiderdone
del fatto egregio nella battaglia di Legnano.
Egli veniva con gran desiderio in Venezia sì perchè
sapeva d'avervi a rivedere Eriberto, e sì perchè sperava
d'incontrarvi inoltre Berardo alla corte del Marchese
Manfredo. Qual fu la sua sorpresa, quando udì
che oltre a Berardo, eravi eziandio la figliuola! Esultò
di gioia; e come prima gli fu concesso, corse subito
all'albergo, dove gli fu detto che dimorava Berardo.
Ognuno può immaginare le allegrezze che tutti i
membri di quella famiglia fecero al vederlo, quasi
redivivo e tornato dall'altro mondo. Egli altresì non
capiva in sè medesimo dalla letizia, nè sapeva saziarsi
di stare con essi; e ogni dì era a visitarli e intrattenerli
piacevolmente col racconto delle sue avventure,
ed a vicenda facevasi narrare da Eriberto e da Rafaella
le loro. Così passarono tutti quei giorni, che
precedettero la ratificazion della pace; ed Ottolino sembrava
quasi divenuto un secondo figliuolo di Berardo;
tant'era la confidenza e l'affetto, con che egli veniva
trattato.
</p>

<p>
È facile indovinare se in quel bollente animo si ridestasse
<span class="pagenum"><a id="Page_141"></a>[141]</span>
l'antica fiamma. Nondimeno egli non osava
palesarsi, sì perchè non sapeva quali fossero le disposizioni
di Berardo, e sì perchè avea concepito gran
desiderio di seguitare l'Imperatore nell'impresa d'Oriente
a difesa di Terra Santa. Senonchè la pia Imperatrice,
che appena seppe di lui avea voluto vederlo
e spesso lo chiamava in corte, un dì fe cadere il discorso
sopra Rafaella e sopra la necessità di dover
omai darle stato; e come dal mutamento di colore e
dall'agitazione degli atti si accorse degli interni affetti
del giovane, apertamente il dimandò se egli a
riguardo della donzella era quel medesimo che fu un
tempo, giacchè a lei tutto era noto. Ottolino, affidato
da tanta benignità di quell'eccelsa Signora, interamente
le confessò l'animo suo. Le espose come egli
veramente per Rafaella non era in nulla diverso, ma
che il desiderio di seguitar Federigo nella crociata
contro gl'infedeli, e il timore non forse la mutata
condizione di Berardo fosse ostacolo a contrarre con
lui parentado lo facevano star titubante. Beatrice risposegli
che, quanto all'andata in Palestina essa non
potea eseguirsi se non dopo qualche anno, essendo
indispensabile dar prima assettamento alle cose dell'Impero
e far gli apparecchi di guerra; nè potea venirle
ostacolo dalle nozze con Rafaella, la quale, pia
come era, sarebbe stata anzi lieta di quella virtuosa
risoluzione dello sposo. Quanto poi alla disparità di
condizione, già egli, console milanese, non la cedea
gran fatto al feudatario di picciol castello; ed oltre
a ciò ella sarebbe stata presta a sollevarlo a grado
più alto, se il Marchese Manfredo non l'avesse prevenuta.
Conciossiachè questi ammirato del valore di
Ottolino, avea già mosse pratiche presso la magistratura
<span class="pagenum"><a id="Page_142"></a>[142]</span>
di Milano per riavere l'antico suo suddito, affine
di proporlo al comando generale di tutte le schiere
della sua signoria. Ottolino fu oltremodo lieto a udir
tali cose; giacchè gli frugava l'anima eziandio la brama
di tornare al luogo nativo e rivedere i parenti e
gli amici. Il perchè rendute all'augusta Imperatrice
le maggiori grazie che per lui si potessero, tutto si
commise nelle sue mani. La magnanima donna, accertatasi
prima dei sentimenti eziandio di Rafaella,
chiamò a se Berardo e manifestogli ogni cosa, con
estremo contento di lui. Il perchè, iniziate e conchiuse
in poco tempo le trattative, l'Imperatrice ebbe la soddisfazione
di potere prima del suo ritorno in Germania,
assistere ella stessa agli sponsali, decorandoli di
ricchi doni.
</p>
</div>

<div class="footnotes">
<h2><a id="note"></a>
NOTE:
</h2>

<p>
<a id="note1" href="#tag1">1.</a> <i>Arimanno</i> vuol dire <i>uomo libero</i>.
</p>

<p>
<a id="note2" href="#tag2">2.</a> <i>Stoira</i> dicesi ancora oggidì dai Piemontesi l'aratro.
</p>

<p>
<a id="note3" href="#tag3">3.</a> Da più d'un secolo Robaldo conte di Nizza, Guglielmo
conte di Provenza e Adriano III di Torino, aveano distrutto
il nido dei Saracini in Frasinetto. Ma un piccolo resto di que'
barbari, sfuggito allo sterminio, conservavasi qua e là sparpagliato.
Alcuni campavano la vita coll'esercizio di qualche basso
mestiere: e i più vagavano per le campagne, dando la buona
ventura, medicando malati e rubacchiando, alla guisa dei zingari.
</p>

<p>
<a id="note4" href="#tag4">4.</a> <i>Siracusanam civitatem cum pertinentiis suis et ducentas
quinquaginta caballarias terrae in valle Nothi, etc. in unaquaque
civitate maritima</i>, quae propitia Divinitate a nobis capta
fuerit <i>rugam unam, eorum negotiatoribus convenientem, cum
ecclesia balneo, fundico et furno, etc.</i> (V. Annali d'Italia del
<span class="smcap">Muratori</span>).
</p>

<p>
<a id="note5" href="#tag5">5.</a> <span class="smcap">Baronio</span>, Annali, an. 1150, <i>Acta Alexandri III</i>.
</p>

</div>

<div class="boxed">

<p class="title">
<span class="x-large">GIO. GNOCCHI — EDITORE</span>
</p>

<p>
<b>Scienza per tutti</b>. Eleganti volumi in-16 illustrati
</p>

<p>
<b>Storia di un foglio di carta</b> di G. Pizzetta, traduzione
del dott. G. Gorini, con incisioni.        L.&nbsp;1&nbsp;—
</p>

<p>
<b>Storia d'un pezzo di carbone</b> di G. Hément,
traduzione del dott. G. Gorini, con incisioni.       1&nbsp;—
</p>

<p>
<b>Storia di un raggio di sole</b>, di P. Papillon, traduzione
del dott. G. Gorini, con incisioni.        1&nbsp;—
</p>

<p>
<b>Un vezzo di perle</b>, storia delle perle, loro formazione,
pesca, commercio e imitazione di Paride Colucci-Nucchelli.       1&nbsp;40
</p>

<p>
<b>La mia dimora</b>, storia del corpo umano, di Alacot,
tradotta dal prof. I. Malacarne.        1&nbsp;30
</p>

<p>
<b>Il mondo prima del diluvio</b>, di G. Pizzetta. Un
volume in-16 illustrato.        1&nbsp;—
</p>

<p class="center">
Legati in carta zigrinata oro in più al volume         —&nbsp;80
</p>

<p>
<b>Roncali A.</b> Scienza e costanza, ossia Cristoforo Colombo
e la scoperta dell'America. Un vol. in-16 illust.        1&nbsp;40
</p>

<p>
<b>Una passeggiata in vacanza</b>, trattenimenti scientifici
e morali dedicati ai giovanetti. Un vol. in-16.        2&nbsp;—
</p>

<p>
<b>Bazzoni G. B.</b> Racconti storici edizione illustrata. Un
vol. in-16.        1&nbsp;20
</p>

<p>
<b>Verne G.</b> Un viaggio aereo, ossia cinque giornate in
un pallone. Un volume in-16 illustrato.        2&nbsp;—
</p>

<p>
<b>Zoncada A.</b> Quattro racconti ad istruzione dei giovinetti.
Un vol. in-16.        2&nbsp;—
</p>

<p>
<b>Massimo buon prezzo.</b> Grandissime carte geografiche
murali: Italia, Europa e Mappamondo, approvate
dal Ministero di Pubblica Istruzione, di metri 2 per
1½, espressamente disegnate ed incise ad uso delle
Scuole, Commercio e per famiglie, con parole e caratteri
grossi, colorate e stampate su bella carta, in 9
fogli ciascuna, in fogli per sole        7&nbsp;—
</p>

<p>
Montata su tela con bastoni       14&nbsp;—
</p>

<hr class="minor" />

<p class="center">
Mediante Vaglia Postale in lettera affrancata si spediscono
franche di Posta.
</p>

</div>

<div class="tnote">

<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (ognora/ogn'ora e simili), correggendo senza annotazione
minimi errori tipografici. L'Indice è stato spostato all'inizio
del libro. Sono stati corretti i seguenti refusi
(tra parentesi il testo originale):
</p>

<table id="corr" summary="correzioni">
	<tr>
		<td class="np"><a href="#tn28">28</a>&nbsp;—</td> <td>egli avea trovato nel Pontefice Adriano IV [Pontefice IV]</td>
	</tr>
	<tr>
		<td class="np"><a href="#tn31">31</a>&nbsp;—</td> <td>non volesti abbandonare [abbondonare] questo paese</td>
	</tr>
	<tr>
		<td class="np"><a href="#tn39">39</a>&nbsp;—</td> <td>da lontano Giovanna, e pensando [pensado] essere</td>
	</tr>
	<tr>
		<td class="np"><a href="#tn72">72</a>&nbsp;—</td> <td>non esservi Dio, non esservi [eservi] giustizia</td>
	</tr>
	<tr>
		<td class="np"><a href="#tn110">110</a>&nbsp;—</td> <td>Federigo avrebbe [aveebbe] dovuto comprendere</td>
	</tr>
	<tr>
		<td class="np"><a href="#tn116">116</a>&nbsp;—</td> <td>si sentiva compresa da un subitaneo [subitano] raccapriccio</td>
	</tr>
	<tr>
		<td class="np"><a href="#tn117">117</a>&nbsp;—</td> <td>Anche l'umor faceto di frate Uguccione [Ugucoione]</td>
	</tr>
	<tr>
		<td class="np"><a href="#tn121">121</a>&nbsp;—</td> <td>pose l'assedio ad Alessandria [Allessandria]</td>
	</tr>
	<tr>
		<td class="np"><a href="#tn132">132</a>&nbsp;—</td> <td>con termini di singolare benevolenza [benevoenza]</td>
	</tr>
</table>

</div>

</body>
</html>
